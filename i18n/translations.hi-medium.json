{
  "Topic1": "स्वामी विवेकानंद ने कहा था, ‘भारत पुनः विश्व गुरु बनेगा, जो पूरे संसार का पथ प्रदर्शन करने में समर्थ होगा।’ उन्होंने जो भविष्यवाणी की थी अब सिर्फ उसका सत्य सिद्ध होना शेष है। वर्तमान भारत प्रधानमंत्री नरेन्द्र मोदी के नेतृत्व में जिस दिशा में आगे बढ़ रहा है, वह निश्चित रूप से स्वामी विवेकानंद के स्वप्न की पूर्ति कर रहा है। 15 अगस्त, 2022 को स्वतंत्रता दिवस पर प्रधानमंत्री मोदी द्वारा दिए गए भाषण में अमृत काल के पांच संकल्पों को हम स्वामी विवेकानंद के विचारों और प्रेरणा से भी जोड़कर देख सकते हैं। पहला संकल्प है ‘विकसित भारत’। अमेरिका से लौटकर स्वामी विवेकानंद ने देशवासियों से आह्वान किया था कि ‘नया भारत निकल पड़े मोची की दुकान से, भड़भूंजे के भाड़ से, कारखाने से, हाट से, बाजार से, निकल पड़े झोपड़ियों से, जंगलों से, पहाड़ों से, पर्वतों से और खेत-खलिहानों से और पुनः भारत मां को विश्वगुरु के पद पर आसीन कर दे।’ पीएम मोदी का भी यही मानना है कि जन भागीदारी और ‘सबका साथ-सबका विकास’ के मंत्र से ही हम विकसित भारत के महान लक्ष्य को पूरा करेंगे। दूसरा संकल्प है ‘गुलामी से मुक्ति’। 1897 में स्वामी विवेकानंद से किसी ने पूछा कि ‘स्वामी जी मेरा धर्म क्या है?’ स्वामी जी ने उत्तर दिया कि ‘गुलाम का कोई धर्म नहीं होता। अगले 50 वर्षों तक सिर्फ भारत को गुलामी से आजाद कराना ही तुम्हारा धर्म है।’ स्वामी जी कहा करते थे कि “हम वह हैं, जो हमें हमारे सोच ने बनाया है, इसलिए इस बात का ध्यान रखिए कि आप क्या सोचते हैं। शब्द गौण हैं, विचार रहते हैं, वे दूर तक यात्रा करते हैं।” अर्थात अपने मन मस्तिष्क में गुलामी का कोई भी विचार न रहने दें। यही बात पीएम मोदी ने कही कि हमारे मन के भीतर किसी भी कोने में गुलामी का एक भी अंश न रहे। तीसरा संकल्प है ‘विरासत पर गर्व’। 11 सितंबर, 1893 का स्वामी जी का शिकागो में दिया गया भाषण इसका सर्वोत्तम उदाहरण है। जब भारत गुलामी की जंजीरों में जकड़ा हुआ था, तब स्वामी विवेकानंद ने भारत की प्राचीन सभ्यता, संस्कृति, विरासत, अध्यात्म और वैभवशाली इतिहास के बारे में विदेशी धरती पर गर्व के साथ बताया। उसके बाद पुनः भारत को मान-सम्मान मिला। गुलामी के कारण जो हीनता का भाव भारतीयों में आया था वह खत्म हुआ। मानो किसी नए सवेरे ने जन्म लिया। विश्व विजय की इस यात्रा से सभी भारतवासियों में ऊर्जा की एक नई लहर दौड़ी और भारत फिर से परम वैभव को प्राप्त करने की दिशा में अग्रसर हुआ। यही बात प्रधानमंत्री मोदी भी कहते हैं कि हमें अपनी सामर्थ्य पर भरोसा होना चाहिए। हमें अपने देश की विरासत पर गर्व होना चाहिए, क्योंकि इसी विरासत ने भारत को कभी स्वर्ण काल दिया था। चौथा संकल्प है ‘एकता और एकजुटता’। एकता और एकजुटता पर स्वामी जी का विश्व को संदेश था कि ‘जल्द ही हर धर्म की पताका पर लिखा हो-विवाद नहीं, सहायता। विनाश नहीं, संवाद। मतविरोध नहीं, समन्वय और शांति।’ आज विश्व को आतंकवाद के खिलाफ नरेन्द्र मोदी का भी यही संदेश है। स्वामी विवेकानंद ने देशवासियों से कहा था कि ‘इस बात पर गर्व करो कि तुम एक भारतीय हो और अभिमान के साथ यह घोषणा करो कि हम भारतीय हैं और प्रत्येक भारतीय हमारा भाई है।’ प्रधानमंत्री मोदी ने भी ‘एक भारत-श्रेष्ठ भारत’ के भाव को मन में समेटे हुए कहा है कि हमें अपनी देश की विविधता को बड़े उल्लास से मनाना चाहिए, क्योंकि किसी देश की सबसे बड़ी ताकत उस देश की एकता और एकजुटता में ही होती है। पांचवां संकल्प है ‘नागरिकों का कर्तव्य’। स्वामी विवेकानंद द्वारा लिखित ‘कर्मयोग’ नामक पुस्तक का चौथा अध्याय है- ‘कर्तव्य क्या है?’ इसमें उन्होंने जीवन के हर कर्तव्य के बारे में विस्तार से बताया है। स्वामी जी ने लिखा है कि ‘हमारा पहला कर्तव्य है कि हम अपने प्रति घृणा न करें।’ उसी प्रेरणा से प्रधानमंत्री मोदी ने कहा है कि नागरिकों का कर्तव्य देश और समाज की प्रगति का रास्ता तैयार करता है। यह मूलभूत प्रणशक्ति है। स्पष्ट है भारत की स्वतंत्रता के अमृत काल के संकल्पों में स्वामी विवेकानंद के विचार अत्यंत महत्वपूर्ण हैं। अपनी आध्यात्मिक शक्ति, गौरवपूर्ण संस्कृति-संस्कारों से ओतप्रोत अद्भुत सामर्थ्य, वैश्विक शांति एवं सौहार्द के लिए वसुधैव कुटुंबकम् के भारतीय दर्शन और मानव कल्याण की प्रेरणा देने वाले सनातन धर्म के कारण ही भारत विश्वगुरु की प्रतिष्ठा को प्राप्त करेगा।",
  "Topic2": "तत्कालीन मुख्यमंत्री शिवराज सिंह चौहान की अच्छी छवि और प्रशंसनीय कार्य-प्रदर्शन के बावजूद विधानसभा चुनाव में भाजपा पिछड़ गई और कांग्रेस ने कमल नाथ के नेतृत्व में सरकार बना ली। उस सरकार के शपथ ग्रहण समारोह में भी राहुल गांधी शामिल हुए थे। हर तरफ उत्साह का माहौल था। सर्वाधिक उत्साहित कर्जदार किसान थे जिन्हें कांग्रेस के शीर्षस्थ नेता के वादे पर भरोसा था कि उनके कर्ज माफ हो जाएंगे। कमल नाथ सरकार ने कामकाज संभाल लिया, पर किसानों का इंतजार आगे बढ़ता रहा। धीरे-धीरे एक साल गुजर गया। इस अवधि में राज्य सरकार ने मुश्किल से सवा तीन लाख किसानों को छोटे-छोटे कर्जों की माफी के प्रमाणपत्र दिए। शेष लगभग 38 लाख किसानों के कर्ज माफ नहीं हुए। स्वाभाविक रूप से 15 माह के कार्यकाल में कमल नाथ सरकार ने तमाम छोटे-बड़े फैसले किए, पर वादे के मुताबिक सभी किसानों की कर्जमाफी नहीं हुई। सरकार के शपथ ग्रहण के बाद राहुल गांधी ने भी इधर रुख नहीं किया। सरकार रहते और सरकार जाने के बाद कमल नाथ या किसी अन्य बड़े कांग्रेस नेता ने इस बारे में कोई स्पष्ट बात नहीं की। अधिकतर किसान खुद को ठगा महसूस कर रहे थे, क्योंकि माफी के इंतजार में कर्ज का ब्याज भी बढ़ गया। यह सवाल तब से प्रदेश के परिवेश में भटक रहा है कि कमल नाथ सरकार ने किसानों के साथ ऐसा क्यों किया? उन्होंने अपने शीर्षस्थ नेता राहुल गांधी के वादे का सम्मान क्यों नहीं किया? चूंकि कर्ज माफी का वादा स्वयं राहुल गांधी ने किया था, इसलिए चार साल बाद उनके मध्य प्रदेश आने से किसानों के मन में उम्मीद जगी है कि शायद वे खुद स्थिति स्पष्ट करें। मध्य प्रदेश में अगले वर्ष अक्टूबर-नवंबर में विधानसभा चुनाव संभावित है। उसके छह महीने के भीतर लोकसभा चुनाव होंगे। जाहिर है, नया साल शुरू होते ही यहां राजनीतिक दलों की गतिविधियां बढ़ जाएंगी। मध्य प्रदेश विधानसभा चुनाव कई दृष्टियों से कांग्रेस के लिए महत्वपूर्ण है। किसी अन्य प्रदेश के मुकाबले मध्य प्रदेश की धरती पर कांग्रेस का आत्मविश्वास इसलिए अपेक्षाकृत उच्च रहता है, क्योंकि वर्ष 2018 विधानसभा चुनाव में कांग्रेस सत्ता के द्वार का ताला खोल चुकी है। इसके अलावा, यहां पार्टी की चुनाव कमान संभालने के लिए राष्ट्रीय कद के दो नेता दिग्विजय सिंह और कमल नाथ मौजूद हैं। प्रदेश की चुनावी राजनीति में द्विदलीय परिदृश्य भी कांग्रेस को अनुकूलता प्रदान करता है, क्योंकि मुकाबले में तीसरे कोण के अभाव में कांग्रेस को सकारात्मक के साथ-साथ नकारात्मक समर्थन भी मिलता है। इसके बावजूद कांग्रेस के लिए वर्ष 2018 दोहराना कतई आसान नहीं है। किसानों की नाराजगी अपनी जगह है जिन्हें मनाना बेहद मुश्किल है। कांग्रेस के लिए सबसे बड़ी चुनौती जनजातीय वोट बैंक को अपने पाले में सुरक्षित रखने की है। पिछले विधानसभा चुनाव में कांग्रेस की विजय में इसी वोट बैंक की भूमिका मानी जाती है। भाजपा ने जनजातियों को लुभाने के लिए केंद्र से लेकर प्रदेश तक हरसंभव उपक्रम किया है। राष्ट्रपति और राज्यपाल जैसे शीर्ष सांविधानिक पदों पर इसी वर्ग के दिग्गज नेताओं की प्रतिष्ठा संयोग हो सकती है यद्यपि जनजातियों के दिल-दिमाग में केंद्र सरकार के इन फैसलों से उपजे प्रभाव को नजरअंदाज नहीं किया जा सकता। बहरहाल, इससे हटकर भी केंद्र और राज्य सरकार ने जनजातियों को तात्कालिक और दूरगामी लाभ पहुंचाने के लिए तमाम कदम उठाए हैं। भाजपा स्वाभाविक रूप से इसके बदले चुनावी समर्थन के रूप में रिटर्न गिफ्ट की उम्मीद पाले बैठी है। कांग्रेस भी चौकन्नी है। उसके नेता खुद को जनजातियों का असली हमदर्द साबित करने का कोई मौका नहीं छोड़ते। स्पष्ट है कि करीब सालभर बाद विधानसभा चुनाव कहने को पूरे प्रदेश में लड़ा जाएगा, यद्यपि वास्तविक अखाड़ा जनजातियों के बाहुल्य वाले अंचलों में ही खुलेगा।", 
  "Topic3": "अमेरिका, चीन, संयुक्त अरब अमीरात, सऊदी अरब, इराक और इंडोनेशिया अभी भी भारत के व्यापारिक साझेदार के रूप में रूस से ऊपर हैं। कोविड के प्रारंभ होने के पूर्व भारत अपनी आवश्यकता का मात्र दो प्रतिशत कच्चा तेल ही रूस से खरीदता था, अब करीब 23 प्रतिशत खरीद रहा है। यद्यपि द्विपक्षीय व्यापार में भारी वृद्धि का लाभ दोनों देशों को हो रहा है, किंतु व्यापार संतुलन रूस के पक्ष में है। वैसे 1997 से 2003 तक यह व्यापार संतुलन भारत के पक्ष में था, किंतु उसके बाद से यह रूस के पक्ष में होने लगा। इस वित्त वर्ष में अब तक भारत ने रूस को मात्र 99 करोड़ डालर का माल निर्यात किया है, जबकि रूस से 1,723 करोड़ डालर का आयात किया है। यह वृद्धि रूस से कच्चे तेल और उर्वरकों के आयात में भारी वृद्धि के कारण ही हुआ है। अब दोनों देश आपसी व्यापार रुपया-रूबल के माध्यम से करने के लिए भी राजी हो गए हैं। हालांकि अभी भुगतान डालर में ही हो रहा है। जुलाई 2022 में ही आरबीआइ ने इसकी इजाजत दे दी थी। आरबीआइ ने कहा है कि जो व्यापारी रुपये के माध्यम से व्यापार करेंगे वे विदेशी व्यापार नीति के अंतर्गत मिलने वाली सारी सुविधाओं का लाभ ले सकेंगे। भारत जिन वस्तुओं का रूस को निर्यात करता है उनमें प्रमुख हैं: दवा, मशीनरी, चाय, काफी, मसाले, आर्गेनिक रसायन, इलेक्ट्रानिक वस्तुएं, ताजे फल, मांस, चावल, प्रसंस्कृत फल और जूस एवं अन्य कृषि पदार्थ। सबसे अधिक निर्यात दवाओं का होता है। भारत की बड़ी-बड़ी दवा कंपनियां रूस से व्यापार करती हैं। रूस में चाय की 30 प्रतिशत आवश्यकता की पूर्ति भारत करता है। जिन वस्तुओं का भारत रूस से आयात करता है उनमें प्रमुख हैं: पेट्रोलियम पदार्थ एवं प्राकृतिक गैस, उर्वरक, खाद्य तेल, रक्षा संयंत्र-युद्धपोत, लड़ाकू जहाज, स्पेसक्राफ्ट, लोहा एवं इस्पात, न्यूक्लियर प्लांट, ब्वायलर्स, पेपर, सीमेंट, जस्ता, तांबा एवं हीरे-जवाहरात आदि। वर्षों से रूस भारत का रक्षा संयंत्रों का सबसे बड़ा आपूर्तिकर्ता रहा है, अब वह कच्चे तेल का भी एक बड़ा आपूर्तिकर्ता बन गया है। व्यापार असंतुलन को ठीक करने के लिए भारत को अपने निर्यात की टोकरी में गुणात्मक वृद्धि करनी होगी। इंजीनियरिंग उत्पाद, कृषि उत्पाद, दवाओं एवं अन्य उपभोक्ता पदार्थों की आपूर्ति बढ़ाने की अच्छी संभावना है। पश्चिमी देशों द्वारा लगाए गए प्रतिबंधों के बावजूद भारत रूस से बड़ी मात्रा में पेट्रोलियम पदार्थ खरीद रहा है जिससे वे नाराज हैं। भारत अपनी आवश्यकता का करीब 80 प्रतिशत कच्चा तेल विदेश से खरीदता है। इसका लगभग एक चौथाई अब रूस से आ रहा है। भारत को अपनी ऊर्जा संबंधी आवश्यकताओं को देखते हुए रूस से कम दाम में कच्चा तेल खरीदने में ही लाभ है। रूस कूटनीतिक संबंधों एवं रक्षा की जरूरतों में ही नहीं, बल्कि आर्थिक मामलों में भी आवश्यकता पड़ने पर भारत का साथ देता रहा है। दोनों देशों के संबंध आपसी विश्वास की तुला पर खरे उतरे हैं। आर्थिक-सामरिक संबंधों को मजबूती प्रदान करने के लिए दोनों देशों के शीर्ष नेता, वरिष्ठ मंत्री और अधिकारी बराबर संपर्क बनाए रखते हैं। इसके लिए दोनों देशों के बीच एक संस्थागत व्यवस्था भी की गई है, जिसके अंतर्गत इंटरगवर्नमेंटल कमीशन फार ट्रेड, इकोनमिक, साइंटिफिक एंड कल्चरल कोआपरेशन एवं इंडिया रशिया स्ट्रेटजिक इकोनमिक डायलाग आते हैं। यूरेशिया इकोनमिक यूनियन के माध्यम से रूस और मध्य एशियाई देशों के साथ व्यापार संबंधों पर विचार-विमर्श होता रहता है। ईस्टर्न इकोनमिक फोरम में भी भारत-रूस सक्रिय हैं। दोनों देशों के बीच द्विपक्षीय व्यापार एवं निवेश के 2025 तक के लक्ष्य क्रमशः 50 अरब एवं 30 अरब डालर रखे गए हैं। जिन क्षेत्रों में निवेश हो रहा है उनमें हाइड्रोकार्बन, ऊर्जा, कोयला, न्यूक्लियर पावर, उर्वरक, आइटी, खनिज, इस्पात, दवा एवं इंफ्रास्ट्रक्चर प्रोजेक्ट शामिल हैं। दोनों देशों के चैंबर आफ कामर्स भी आपस में व्यापारिक संबंधों पर बराबर चर्चा करते रहते हैं। सेंट पीटर्सबर्ग इकोनमिक फोरम के साथ भारतीय उद्योग परिसंघ (सीआइआइ) ने एक एमओयू साइन किया है। फेडरेशन आफ इंडियन चैंबर्स आफ कामर्स ने महिला उद्यमियों का एक प्रतिनिधिमंल रूस भेजा था। कई राज्यों ने भी रूस के विभिन्न क्षेत्रीय संगठनों के साथ एमओयू पर साइन किए हैं, इनमें गुजरात, गोवा, हरियाणा और उत्तर प्रदेश शामिल हैं। नीति आयोग और रूस के सुदूर पूर्व एवं आर्कटिक क्षेत्रों के फेडरेशन के बीच आर्थिक संबंधों पर वार्ता हुई है। कुछ रूसी बैंकों ने भारत में और भारतीय बैंकों ने रूस में अपनी शाखाएं खोली हैं, जो रुपया-रूबल के माध्यम से व्यापार मे सहायक होंगी। यह व्यवस्था डालर के विकल्प के रूप में भी देखी जा रही है, इसका सफल प्रयोग अनेक देशों के साथ रुपये में व्यापार को बढ़ावा देगा, जो डालर की कमी से जूझ रहे हैं।", 
  "Topic4": "मानी जाती हैं। इन्हें अपनी ताकत पर घमंड है। थोड़ा बहुत नहीं, बहुत ज्यादा घमंड है। इसी घमंड में की गयी गलतियां इनकी शक्ति की पोल खोलने में लगी हैं। पिछले लगभग एक डेढ़ साल में स्पष्ट हो गया कि ये कितना भी दंभ भरें इनमें छोटे से छोटे देश से लड़ने तक की ताकत नहीं है। एक साल पहले अमेरिका अफगानिस्तान से जिस तरह दुम दबाकर भागा, वह पूरी दुनिया ने देखा। यहां अपनी सेना के लिए एकत्र शस्त्र भी साथ अमेरिकी सेना नहीं ले जा सकी। उन्हें अफगानिस्तान में काबिज होने वाले तालिबान के लिए छोड़ दिया गया। शस्त्र ही नहीं लड़ाकू विमान और दुनिया के सबसे उन्नत हैलिकाप्टर भी अपनी सेना के साथ अमेरिका नहीं ले जा सका। अफगानिस्तान से भागने से पूरे विश्व में उसकी छवि सबसे ज्यादा खराब हुई। उसकी विश्वसनीयता को बड़ी आंच पहुंची। एक और विश्व शक्ति रूस ने अपने नजदीकी और बहुत छोटे देश यूक्रेनपर लगभग छह माह पूर्व हमला किया। उसके टैंक और तोप पूरी शक्ति से यूक्रेन पर कब्जा करने के लिए बढ़े। रूस ने खूब मिसाइल दागीं। हमला करते समय ही लगा था कि वह हफ्ते-दस दिन में यूक्रेन को तबाह कर देगा। उसे चुटकियों में मसल देगा। और अपनी विजय पताका फहरा देगा। रूस को यूक्रेन से युद्ध करते छह माह से ज्यादा बीत गये। उसकी सेनाएं वहां कुछ भी न कर सकीं। अब पता चला है कि उसकी सेनाएं वापस हो रही हैं। दुनिया की एक बड़ी शक्ति को एक छोटे देश से लड़ते छह माह से ज्यादा हो गये। वह महाशक्ति रूस छोटे आबादी के देश यूक्रेन को परास्त नहीं कर सका। चीन दुनिया की तीन बड़ी ताकतों में से एक है। उसके पास विशाल सेना के साथ ही हैं महाविनाशक हथियार। काफी समय से वह ताइवान पर कब्जा करने की कोशिश में है। चीन के कई बार विरोध जताने के बावजूद अमेरिकी कांग्रेस की स्पीकर नैंसी पेलोसी के ताइवान पहुंचने के बाद चीन के रवैयेसे लगा कि वह ताइवान को सबक सिखाकर ही रहेगा। ताइवान के समुद्री क्षेत्र में उसका सैन्याभ्यास भी कुछ ऐसा ही बता रहा था। किंतु वह उछल-कूदकर रह गया। अखाड़े से बाहर ही उछल-कूद की। बर्दाश्त की सीमा निकलती देख इतना जरूर हुआ कि अपनी सीमा में आये चीनी ड्रोन को ताइवान ने मार गिराया। अपना ड्रोन मार गिराये जाने के बाद भी महाशक्ति बना चीन चुप्पी साधे रहा। अब अमेरिका ने ताइवान के मामले में अपनी नीति साफ कर दी है। अमेरिका के बाइडेन प्रशासन ने हाल में कहा है कि यदि चीन, ताइवान पर हमला करता है तो उसकी सेना ताइवान की मदद करने को उतरेगी। बाइडेन प्रशासन ने इस बार संकेत में ही अपनी नीति को साफ किया है। अमेरिका का अभी पूरी तरह से पक्ष स्पष्ट नहीं था। यूक्रेन के बारे में भी अमेरिका और नाटो देश ऐसा ही कह रहे थे किंतु रूस के यूक्रेन पर हमले के बाद वे चुप्पी साध गये। कहने लगे कि उनके सीधे युद्ध में उतरने से युद्ध सीमित न रहकर विश्व युद्ध में बदल जायगा। हालांकि वे यूक्रेन को शस्त्र और सैन्य उपकरण लगातार दे रहे हैं। अबतक ताइवान के बारे में भी चीन का यही मानना था। अफगानिस्तान से वापसी के समय से वह ताइवान से कह रहा था कि अमेरिका अपने वायदे पर खरा नहीं उतरा। अफगानिस्तान और उसकी जनता को अधर में छोड़कर वहां से भाग आया। अब अमेरिका के यह स्पष्ट कर देने पर कि ताइवान पर हमला होने की हालत में उसकी सेना ताइवान की मदद करेगी। चीन ने अपने रुख को स्पष्ट कर दिया है। उसका पारा एकदम से आसमान से जमीन पर आ गया। ऐसी पल्टी मारी कि सोचा भी नहीं जा सकता। उसका ताजा बयान आया है कि वह ताइवान को शांति के साथ चीन में मिलाने का पक्षधर है। वह शाक्ति प्रयोग करना नहीं चाहता। पुरानी कहावत है कि दुशमन तभी तक ताकतवर है, जबतक आप चुप हैं, उसकी गलत बात का उत्तर नहीं देते, जिस दिन उत्तर देने पर आ जायंगे, सामनेवाला आपके हौसले देख खुद पीछे हट जायगा।", 
  "Topic5": "कैबिनेट ने हाल में जापान के साथ एक अनुबंध को मंजूरी दी है जिसके अंतर्गत भारत के कुशल श्रमिक जापान जाकर कार्य कर सकेंगे। यह कदम सुदिशा में है और इसे पूरी क्षमता से लागू करना चाहिए। मैकेन्सी ग्लोबल सलाहकारी कम्पनी के अनुसार वर्तमान में विश्व में आठ करोड़ कुशल कर्मचारियों की कमी है जबकि विकासशील देशों में नौ करोड़ अकुशल कर्मी बेरोजगार हैं। इससे स्पष्ट है कि यदि हम अपने करोड़ों अकुशल कर्मियों को कौशल दे सकें तो वह विश्व में अपनी सेवाएं प्रदान करके अपना जीवनयापन कर सकते हैं और भारत के लिए भी पूंजी के रूप में साबित होंगे। यदि हम इन्हें कौशल नहीं उपलब्ध करा सके तो ये बेरोजगार रहकर अपराधों में संलिप्त होंगे। आज देश में कौशल विकास की परिस्थिति बहुत ही दुरूह है। बीते समय में दससे बीस हजार वेल्डर भारतीय कम्पनियों ने चीन, रूस और पूर्वी यूरोप के देशों से बुलाये हैं क्योंकि अपने देश में कुशल वेल्डर उपलब्ध नहीं हैं। एक तरफ हम अपने कर्मियों को जापान भेजने का मन बना रहे हैं तो दूसरी तरफ हमारे पास अपनी जरूरत के ही वेल्डर उपलब्ध नहीं हैं और हम चीन से वेल्डर बुलाकर अपना काम चला रहे हैं। हम अपने देश में वेल्डर जैसे सामान्य कौशल का भी पर्याप्त विकास नहीं कर पा रहे हैं। विश्व बैंक ने २००८ में कर्नाटक, मध्य प्रदेश और उत्तर प्रदेश के विद्यालयों का एक सर्वे किया था। उन्होंने पाया कि अध्यापक विद्यालय में उपस्थित नहीं होते हैं और यदि उपस्थित होते हैं तो भी बच्चों की पढ़ाई में कोई अन्तर नहीं पड़ता है। स्थानीय निकायों जैसे पंचायतों को उन पर निगरानी रखने का अधिकार देने से भी कोई अन्तर नहीं पड़ता है। वस्तुस्थिति यह है कि हमारे सरकारी विद्यालयों में अध्यापकों की नौकरी पूर्णतया सुरक्षित और उनकी बच्चों को पढ़ाने में तनिक भी दिलचस्पी नहीं है चूंकि उन्हें अपनी नौकरी पर आंच आने की कोई संभावना नहीं दिखती है। इस परिस्थिति में सरकार ने बायोमेट्रिक जैसे तकनीकी सुधारों से उनकी उपस्थिति सुनिश्चित करने का अच्छा प्रयास किया है लेकिन वह भी निष्प्रभावी रहा है। आप घोड़े को पानी तक तो ले जा सकते हैं लेकिन उसे जबरदस्ती पानी नहीं पिला सकते हैं। इसी प्रकार सरकार शिक्षकों को विद्यालय में उपस्तिथ होने को मजबूर कर सकती है परन्तु उनकी पढ़ाने में रूचि उत्पन्न नहीं कर सकती है। इसलिए अपने देश में कौशल विकास की आधारशिला जो बुनियादी शिक्षा की है वह कमजोर है। लगभग ऐसी ही स्थिति औद्योगिक शिक्षा संस्थानों में है। बहुत से ऐसे लोग मिल जायंगे जिनके पास आईआईटी कम्प्यूटर विज्ञान में उत्तीर्ण होने का प्रमाण पत्र हो सकता है किन्तु वह अपने विषय का तनिक भी ज्ञान नहीं रखते। आईटीआई में वेल्डिंग सिखाने वाले अध्यापक को न तो स्वयं वेल्डिंग आती है और न ही वहां वेल्डिंग के उपकरण मौजूद हैं जिनसे छात्रों में वेल्डिंग सिखायी जा सके। हमारी शिक्षा प्रणाली मात्र प्रमाणपत्र बांटने तक सीमित रह गयी है। यही कारण है कि करोड़ों अकुशल छात्र निठल्ले घूम रहे हैं और कौशल के अभाव में वह अपनी सेवा देश को प्रदान नहीं कर पा रहे हैं। इस परिस्थिति से निबटने के लिए केन्द्र सरकार के शिक्षा मंत्रालय ने नयी शिक्षा नीति बनायी, जिसमें एक कार्यक्रम एक्विप अथवा शिक्षा गुणवत्ता सुधार कार्यक्रम के नाम से शामिल किया गया। इसमें दस बिंदु हैं। इसके छह बिन्दुओं में केवल कोरे नारे हैं जिनका भूमि से कोई जुड़ाव नहीं है। जैसे पहला, भारत की शिक्षा व्यवस्था को वैश्विक कुशल नीतियों की ओर ले जाना। दूसरा, उत्कृष्टता को बढ़ावा देना। तीसरा, सही मूल्यांकन करना। चौथा, विद्यालयों का सही रैंकिंग करना। पांचवा, रिसर्च को बढ़ावा देना और छठा, छात्रों को रोजगारपरक शिक्षा देना। इन बातों को कहने में शिक्षा मंत्रालय को कोई जोर नहीं आता है चूंकि पिछले कई दशकों की तरह इन नारों को हर वर्ष दिया जा सकता है। इनको लागू करने के लिए कुछ नहीं करना है। केवल नारे देने से पब्लिसिटी मिल जाती है। दसमें से दो बिन्दु हैं जिनके अंतर्गत वर्तमान अकुशल शिक्षा तंत्र को ही और अधिक धन उपलब्ध कराया जाना है। सातवां बिन्दु शिक्षा की पहुंच बढ़ाना और आठवां बिन्दु उच्च शिक्षा में सरकारी खर्च बढ़ाना। यह दोनों बिन्दु वर्तमान अकुशल शिक्षा तंत्र को ही और धन उपलब्ध कराते हैं इसलिए शिक्षा मंत्रालय को पसन्द हैं। नवां बिन्दु है कि शिक्षा के प्रसार के लिए तकनीक का उपयोग करना। यह उत्कृष्ट बिन्दु है लेकिन पुन: तकनीक का उपयोग उसी प्रकार है जैसे घोड़े को पानी तक ले जाना। आज तमाम बच्चों को स्मार्टफोन दिये गये हैं लेकिन उनकी शिक्षा में सुधार नहीं हो रहा दिखता है। दसवां और आखिरी बिन्दु है कि शिक्षा प्रशासन में सुधार करना। लेकिन इसमें बुनियादी शिक्षा की कोई बात नहीं कही गयी है। केवल कहा गया है कि उच्च शिक्षा संस्थानों को स्वायत्तता दी जायेगी जो कि सही कदम है। लेकिन इस कदम से भूमिगत शिक्षा प्रणाली की अकुशलता दूर नहीं होती है। इस प्रकार वर्तमान शिक्षा मंत्रालय कौशल विकास की बुनियाद रखने में पूर्णतया असफल है। प्रधानमंत्री ने इस समस्या से निजात पाने के लिए संभवत: अलग से कौशल विकास मंत्रालय स्थापित किया है। लेकिन इस मंत्रालय का भी ध्यान उच्च वर्ग के कुशल व्यक्तियों तक सीमित हो गया प्रतीत होता है। कौशल विकास मंत्रालय ने अमाजोन, गूगल, अडानी, उबर, मारुती और माइक्रोसोफ्ट जैसी विशाल कम्पनियों से अनुबंध किये हैं जो एक अच्छी बात है। लेकिन इससे केवल उच्च शिक्षा के लोगों को ही लाभ होगा। इससे वेल्डर आदि कर्मियों को कुछ भी लेना-देना नहीं है। कैबिनेट के मंतव्य के अनुसार जापान को कुशलकर्मियों को उपलब्ध करने के लिए हमें वर्तमान शिक्षा तंत्र के बाहर सोचना होगा। वर्तमान शिक्षा तंत्र का आमूलचूल सुधार करना होगा। सेंटर फार सिविल सोसायटी के एक अध्ययन के अनुसार हांगकांग, फिलिपीन्स, पाकिस्तान, आंध्र प्रदेश, दिल्ली शहादरा, उड़ीसा आदि स्थानों पर प्रयोग किये गये हैं जिसके अंतर्गत सरकार द्वारा क्षात्रों को वाउचर दिये जाते हैं जिसे वह अपने मन पसंद विद्यालय में शिक्षा प्राप्त करने के लिए उपयोग कर सकते हैं। इन वाउचरों का सभी स्थानों पर अच्छा प्रभाव देखा गया है। इसलिए केन्द्र समेत सभी राज्य सरकारों को चाहिए कि वर्तमान शिक्षा तंत्र को निरस्त करके वाउचर पद्धति लागू करे। सभी छात्रों को वाउचर दिये जायं जिसे वह अपनी मर्जी के सरकारी अथवा प्राइवेट स्कूल में अपनी फीस अदा कर सकें। तब सरकारी टीचरों को भी वास्तव में पढ़ाने में रुचि उत्पन्न होगी और वाउचर मिलने से निर्धन छात्र के लिए अच्छे प्राइवेट स्कूल में दाखिला लेना संभव हो जायगा। हमारे युवकों का कौशल विकास संभव हो पायेगा। हम जापान समेत सम्पूर्ण विश्व को कुशल कर्मी उपलब्ध करा सकेंगे और कैबिनेट की सोच साकार हो जायेगी।", 
  "Topic6": "अमेरिका फर्स्ट की पालिसी के तहत अमेरिका अपने हितों की रक्षा करने के लिए किसी भी हदतक जा सकता है। अमेरिका को इस बात से कोई फर्क नहीं पड़ता कि किसी दूसरे देश पर इससे क्या फर्क पड़ता है। बेशक अमेरिकी नीति से प्रभावित होनेवाला देश उसके मित्रों की सूची में ही क्यों न शामिल हो। कहने को अमेरिका भारत को अपना दोस्त बताता है। उसकी यह नीति दरअसल मुंह में राम बगल में छुरीवाली है। अमेरिका ने पाकिस्तान को एफ-१६ लड़ाकू जेट बेड़े के रखरखावके लिए ४५० मिलियन अमेरिकी डालरकी सहायता की मंजूरी दी है। कहने को यह राशि आतंकवाद को रोकने के लिए दी गयी है, जबकि अमेरिका इस बात को अच्छी तरह जानता है कि पाकिस्तान किसी और को नहीं, बल्कि भारत को ही अपना दुश्मन नम्बर एक समझता है। यह निश्चित है कि युद्ध की स्थिति में पाकिस्तान एफ-१६ युद्धक विमान का उपयोग भारत के खिलाफ ही करेगा। पाकिस्तान यह बात साबित भी कर चुका है। पुलवामा हमले के बाद भारत की ओर से सीमापार के आतंकी कैम्पों के खिलाफ की गयी काररवाई पर जवाबी हमला करने के लिए पाकिस्तान ने एफ-१६ का उपयोग किया था। मौजूदा सैन्य सहायता को लेकर भारत ने अमेरिका के समक्ष तगड़ा विरोध दर्ज कराया है। यह बात दीगर है कि भारत के इस विरोध के बावजूद अमेरिका अपना फैसला नहीं बदलेगा। यही अमेरिका की नीति रही है। इसी वजह से विरोध के बावजूद पाकिस्तान को मिलने वाली सैन्य सहायता के रद्द होने की सम्भावना क्षीण है। अमेरिका यह भी बखूबी जानता है कि पाकिस्तान ही आतंकियों का पोषक रहा है। संयुक्त राष्ट्र संघ ने आतंकी संघटन जैश-ए-मोहम्मद के सरगना मसूद अजहर को अंतरराष्ट्रीय आतंकी घोषित करते हुए पाकिस्तान से उसके खिलाफ काररवाई करने को कहा है। गौरतलब है कि मसूद अजहर भारतीय संसद और पुलवामा हमले का मुख्य आरोपी है। वह पाकिस्तान में छिपे रहकर लम्बे समय से भारत के खिलाफ आतंकी काररवाई को अंजाम दे रहा है। कश्मीर में पाकिस्तान की ओर से की जानेवाली आतंकी काररवाई इस बात का प्रमाण हैं। इसके बावजूद अमेरिका पाकिस्तान को सैन्य मदद देने को आमदा है। इससे साफ जाहिर है कि अमेरिका भारत के साथ जिस सहयोग की भावना का दंभ भरता है, वह खोखली है। सवाल जब अपने हितों का हो तो अमेरिका युद्ध छेड़ने, कमांडो काररवाई और ड्रोन हमले से भी नहीं चूकता। अफगानिस्तान और इराक में युद्ध, पाकिस्तान में ओसामा बिन लादेन और अफगानिस्तान में अल जवाहरी का मारा जाना इसका प्रमाण है। यह पहला मौका नहीं है जब अमेरिका ने मौकापरस्ती दिखाई हो। इससे पहले भी अमेरिका अपने आर्थिक हितों को साधने के लिए भारत के खिलाफ कदम उठाता रहा है। साल १९८० में पाकिस्तान को तत्कालीन अमेरिकी राष्ट्रपति रोनाल्ड रीगन ने पहली बार एफ-१६ लड़ाकू विमान दिये थे। हालांकि भारत ने तब भी इन विमानों को दिये जानेपर गहरी नाराजगी जतायी थी, परन्तु अमेरिका ने इसे दरकिनार कर दिया। इससे अमेरिका को करोड़ों डालर की आय हो रही थी। यह बात भी दीगर है कि पाकिस्तान पहले से ही कंगाली के हालात से जूझ रहा है। पाकिस्तान में बाढ़ने भयंकर तबाही मचाई हुई है। इसके बावजूद भारत से दुश्मनी निकाल नेके लिए वह बर्बादी की हदतक जा सकता है। भले ही सैन्य सामग्री खरीदने के लिए उसे कर्जे पर कर्जा क्यों न लेना पड़े। इस दुश्मनी की भावना की वजह से घरेलू हालात से निबटने की बजाय पाकिस्तान का सारा ध्यान भारत के नुकसान पर रहता है। अमेरिका ने इससे पहले ईरान पर लगाये गये प्रतिबंधों के बावजूद भारत के क्रूड ऑयल आयात करने पर भी भारी नाराजगी जतायी थी, जबकि ईरान भारत को सस्ता तेल मुहैया करा रहा था। अमेरिका ने भारत को इसका विकल्प मुहैया नहीं कराया, बल्कि भारत से रिश्ते बिगड़ने की धमकी दी थी। भारत ने भी अमेरिका धमकी को नजरंदाज कर दिया। गौरतलब है कि अमेरिका विश्व का सबसे बड़ा हथियार निर्यातक है। वर्ष २०१७ से २०२१ की अवधि में हथियारों का निर्यात ३८.६ प्रतिशत रहा है। अमेरिका को इससे फर्क नहीं पड़ता कि इन हथियारों को दूसरे देश कैसे इस्तेमाल करेंगे। उसे सिर्फ अपने हितों की सुरक्षा से वास्ता है। दरअसल अमेरिका को इस बात की भी तकलीफ है कि भारत रूस की तरफ हाथ क्यों बढ़ा रहा है।पिछले दिनों ही भारत, रूस और चीन ने संयुक्त सैन्य अभ्यास किया था। इससे पहले रूस के यूक्रेन पर हमले को लेकर अमेरिका आक्रामक रहा है। ऐसे ही रुख की अपेक्षा अमेरिका भारत से भी कर रहा था, किन्तु भारत ने अपने भविष्य के रिश्तों के मद्देनजर अमेरिका की बात को अनसुना कर दिया। भारत ने इस मुद्दे पर संतुलित प्रतिक्रिया जाहिर करते हुए कहा कि इसका समाधान हिंसा से नहीं बातचीत से किया जाना चाहिए। अमेरिका फर्स्ट नीति की सुरक्षा करने के लिए अपने हितों पर आंच आने पर किसी भी हद तक जा सकता है। अमेरिका की भारत के साथ दोस्ती महज दिखावाभर है। अमेरिका अपने स्वार्थ के लिए कभी भी इस दोस्ती की कुर्बानी दे सकता है। अमेरिका मोटर साइकिल हार्ली डेविडसनको भारत में निर्यात करने के लिए अमेरिका ने भारतपर टैक्स कम करनेका पूरा दवाब बनाया था। अमेरिका अपने हितों को सर्वोपरि रखकर चाहता है कि भारत आंख बंद करके उसका पिछलग्गू बना रहे। अमेरिका यह भूल जाता है कि चीन की विस्तारवादी नीति में भारत ही उसका प्रभावी रणनीतिक साझेदार हो सकता है। भारत की विदेश नीति बदले हुए वैश्विक दौर के हिसाब से बदल गयी है। भारत भी अब अमेरिका की तरह भारत फर्स्ट की नीति पर आगे बढ़ रहा है। यह निश्चित है कि अमेरिका चाहे जितनी भारत की उपेक्षा करे परन्तु मौजूदा वैश्विक परिदृश्य में उसकी भारत को साधे रखना मजबूरी होगी।", 
  "Topic7": "यहां तक कि रूस-यूक्रेन युद्ध के दौरान भी भारत को लेकर सख्त टिप्पणियों से परहेज किया। भारत-ब्रिटेन संबंधों को मजबूत करने समेत रक्षा, शिक्षा, व्यापार, पर्यावरण आदि के मामले में भी उनका दृष्टिकोण समर्थन वाला ही रहा है। वैसे भी ब्रिटेन में प्रधानमंत्री कोई भी हो भारत को नजरअंदाज नहीं कर सकता। लिज ट्रस भी इस बात को जानती हैं। वैसे भी भारत और ब्रिटेन के मध्य मजबूत ऐतिहासिक संबंध रहे हैं। हाल के वर्षों में दोनों देशों के कूटनीतिक संबंधों को एक नई दिशा मिली है। यूरोप में व्यापार करने के लिए भारत ब्रिटेन को द्वार समझता है। लिज ट्रस कैबिनेट मंत्री के रूप में पूर्व में भारत की यात्रा कर चुकी हैं। वह मानती रही हैं कि भारत निवेश के लिए हर तरह से उपयुक्त है। भारत के लिए ब्रिटेन एक महत्वपूर्ण आयातक देश है। ऐसे में भारत के साथ होने वाले मुक्त व्यापार समझौते पर लिज ट्रस शीघ्र सहमति दे सकती हैं। गौरतलब है कि भारत और ब्रिटेन के बीच तकरीबन 23 अरब पाउंड का सालाना व्यापार होता है और ब्रिटेन को यह उम्मीद है कि मुक्त व्यापार के जरिये इसे 2030 तक दोगुना किया जा सकता है। ध्यातव्य हो कि भारत के साथ संबंधों को मजबूत करके ब्रिटेन हिंद प्रशांत क्षेत्र के अन्य देशों में भी अपने लिए अवसर बना सकता है। इस संबंध में दोनों देशों के बीच 2015 में एक समझौता हुआ भी है। इस क्षेत्र में दुनिया के 48 देशों की करीब 65 प्रतिशत आबादी रहती है। यहां के खनिज संसाधनों पर चीन की नजर हमेशा रही है। इसी के चलते इस क्षेत्र के देशों को अपनी सामरिक नीति के तहत वह कर्ज जाल में फंसाकर उनके बंदरगाहों पर कब्जा कर रहा है। हालांकि अन्य देश चीन की इस चाल को समझने लगे हैं। अमेरिका, आस्ट्रेलिया और जापान समेत भारत का रणनीतिक संगठन क्वाड इसी की देन है। इसके जरिये दक्षिण चीन सागर में चीन के एकाधिकार को तोड़ कर उसकी नकेल कसने में मदद मिली है। बावजूद इसके वैश्विक पटल पर कुछ भी स्थिर नहीं रहता। आर्थिक वर्चस्व और बाजार तक जाने की लड़ाई में कौन किस हद तक चला जाएगा इसका अंदाजा लगाना मुश्किल है। विदित हो कि इस वर्ष भारत और ब्रिटेन के बीच कई समझौते हुए हैं। इसमें ब्रिटेन द्वारा भारत को नए लड़ाकू विमानों और जल परिवहन की प्रौद्योगिकी एवं सुरक्षा के मसले पर भारत को सहयोग देने की बात कही गई है। तब 2030 तक दोनों देशों के द्विपक्षीय व्यापार को दोगुना करने का रोडमैप भी दिया गया था। वास्तव में देखा जाए तो ब्रिटेन में सत्ता परिवर्तन का भारत पर तनिक मात्र भी नकारात्मक प्रभाव नहीं पड़ेगा। दरअसल भारत की असल चिंता चीन है। हालांकि यूरोपीय एवं अमेरिकी देशों एवं आस्ट्रेलिया, जापान और दक्षिण कोरिया के साथ भारत के प्रगाढ़ संबंध चीन को संतुलित करने के काम आ रहे हैं। भारत की समस्या यह है कि सीमा पर तनाव के बाद भी व्यापार को लेकर चीन पर निर्भरता कम नहीं हो रही। हालांकि चीन से पूरी तरह व्यापार समाप्त करना संभव भी नहीं है। भारत इसे संतुिलत करना चाहता है। इसका सबसे अच्छा उपाय है आत्मनिर्भर भारत आभियान को सफल बनाना। इसके लिए पहले मेक इन इंडिया को सफल बनाना होगा। इसमें ब्रिटिश निवेश मददगार हो सकता है। इसमें नई प्रधानमंत्री लिज ट्रस की भूमिका अहम होगी। अगर वह भारत के अपने रिश्ते को नई ऊंचाई देती हैं तो यह उनके लिए भी फायदेमंद साबित होगा। सबसे प्रमुख यह है ब्रिटेन को अपने उत्पादों के लिए एक बड़ा बाजार मिलेगा। अंतरराष्ट्रीय मंचों पर एक भरोसेमंद आवाज मिलेगी। इससे संकट में फंसी ब्रिटेन की अर्थव्यवस्था को बाहर निकालने में मदद मिल सकेगी।", 
  "Topic8": "दुनियाभर में ट्रेड वार, जलवायु परिवर्तन, वैश्वीकरण और कॉर्पोरेट खेती के चलते छोटा किसान दबाव में आ गया है। छोटा किसान उस स्तर का मशीनीकरण खेती में प्रयोग नहीं कर सकता जैसा बड़ा किसान या कारपोरेट घराने कर सकते हैं। इसलिए छोटे किसान के मुकाबले बड़े किसान या कारपोरेट कृषक सस्ता उत्पादन कर सकते हैं। इसके चलते छोटा किसान प्रतिस्पर्धा में पिछड़ जाता है। इस दबाव में जब वह कांट्रैक्ट फार्मिंग के लिए जाने पर बाध्य होता है तो उसे कारपोरेट की शर्तों को मान्य करना पड़ता है या फिर घाटे की कृषि को छोड़कर जमीन बेचने पर मजबूर होना पड़ता है। अमेरिका जैसे समृद्ध देशों में भी छोटा किसान इन दबावों को झेल नहीं पा रहा है। इसीका परिणाम है कि २०११ और २०१८ के बीच अमेरिका में एक लाख छोटे किसान गायब हो गये। वह अपने खेत बेचने पर मजबूर हुए। अमेरिका में भी स्वतंत्र छोटा किसान कर्ज और आत्महत्या के भंवर में फंस चुका है। स्वतंत्र कृषि कोई लाभदायक व्यवसाय नहीं रहा है और ग्रामीण जीवन खतरे में आ गया है। कारपोरेट फार्मिंग ही लाभकारी बची है। अमेरिका के फार्म ब्यूरो के वैज्ञानिक जॉन न्यूटन के अनुसार विश्व में खाद्य उत्पादन तीन प्रतिशत बढ़ा है, किंतु किसान को मिलनेवाले भाव आपूर्ति बढऩे से कम होते चले गये। लागत खर्च तो कम नहीं हुआ, उलटे बढ़ा ही है। इसके कारण छोटे किसान खेती छोड़कर शहरों की ओर पलायन करने पर मजबूर हो रहे हैं। अमेरिका में एक नारा चल पड़ा  है कि गेट बिग और गेट आउट। यानी जोत बड़ी कर लो या खेती व्यवसाय से बाहर हो जाओ। १९८७ और २०१२ के बीच २००० एकड़ से बड़े फार्म दो गुने हो गये और दो सौ एकड़ के लगभग वाले फार्म ४४ फीसदी घट गये। यानी धीरे-धीरे छोटे किसान को खेती छोडऩे की स्थितियां पैदा हो गयी हैं और मजबूत होती जा रही हैं। भारतवर्ष की स्थिति इस मामले में और भी चिंताजनक हो सकती है क्योंकि सघन आबादी के कारण यहां ९५ फीसदी के लगभग जोतें लघु और  सीमांत किसानों की हैं। जब कारपोरेट खेती से दो सौ एकड़ वाला ही मुकाबला नहीं कर पा रहा है तो पांच एकड़ वाला किसान कैसे करेगा। खेती छोड़कर शहरों को भागने वाला किसान उद्योगों में रोजगार पाने का प्रयास करता है, किन्तु उद्योग जगत भी उतने लोगों को रोजगार देने में अक्षम होता जा रहा है क्योंकि वहां भी स्वचालित तकनीकों से उत्पादन लागत बचाने की सोच हावी हो रही है। अत: खेती छोड़ रहे किसानों को रोजगार उद्योगों में भी मिलने वाला नहीं है। इसलिए खेती के ऐसे मॉडल की बात भारत वर्ष में होनी चाहिए जिसमें छोटा किसान स्वतंत्र कृषक के रूप में इज्जत से जीवनयापन कर सके। वर्तमान कानून में जाहिर है कि बिना उचित कानूनी पकड़ के किसान को कारपोरेट फर्मों से निबटना आसान नहीं होगा। यह ठीक है कि जमीन लीज पर नहीं दी जायगी, केवल फसल का ही ठेका होगा और पहले से निर्धारित कीमत पर फसल की गारंटी होने के कारण बाजार के उतार-चढ़ाव से किसान सुरक्षित रहेगा। किंतु ठेके की शर्तों में शरारत करने की गुंजाइश तो बनी ही रहेगी। क्योंकि किसान को बड़े व्यापारिक घरानों पर विश्वास की कमी है, इसलिए ऐसा कोई भी कानून किसानों और कृषि विशेषज्ञों को एक साथ बैठाकर बनाया जाना चाहिए या अभी उसमें संशोधन की व्यवस्था की जानी चाहिए जिसमें कोई किसान विरोधी छेद न हो। मान लो आसपास के बीस किसान अपनी फसल का ठेका किसी कम्पनी से कर लेते हैं तो जाहिर है कि उनके बीच में फंसे २-४ किसानों को भी फसल का ठेका करना ही पड़ेगा, चाहे उनकी इच्छा ऐसा करने की न हो। फिर उन कम्पनियों से मूल्य में भी मुकाबला करना पड़ेगा। बड़ी फर्मों की उत्पादन लागत कम आयगी जिसके बूते वह छोटे किसानों को मजबूर करके ठेका व्यवस्था में आ जाने पर मजबूर कर सकते हैं। इसलिए यह ध्यान रखना होगा कि हमारी किसानी अमेरिका की तरह कारपोरेट घरानों के हाथ में न चली जाय, जहां आज स्वतंत्र कृषक नाममात्र २.५ फीसदी ही बचे हैं। ऐसी परिस्थिति को भारत जैसा देश कदापि सहन नहीं कर सकता जहां ६० फीसदी लोग खेती पर ही निर्भर हैं और उसके वैकल्पिक रोजगार खड़े होने की भी कोई संभावना नहीं है। सरकार खुद पहल करके वार्ता करे, कुछ आशंकाएं यदि आधारहीन हैं तो किसानों को समझाया जा सकता है। कानून का कागजी स्वरूप और उसका क्रियान्वित रूप ज्यादातर अलग होने की संभावनाएं बनी ही रहती हैं। जैसे कि दहेज लेना-देना अपराध है, किन्तु सबसे ज्यादा दहेज कानून बनाने वाले ही लेते-देते पाये जाते हैं। स्पष्ट कानून होने के बावजूद बड़े-बड़े अपराधी छुट्टा घूमते हैं। ऐसा वह पैसे के दम पर कर पाते हैं। इसी तरह बड़ी कारपोरेट फर्मों द्वारा कानून को घुमा-फिरा कर किसानों के शोषण के रास्ते निकाल लेने का अंदेशा भी बना ही रहेगा। अत: ऐसे कोई छेद न रह जायं जिनसे किसान का शोषण संभव हो। यह सुनिश्चित करने और किसानों के शक दूर करने के लिए सांझी समझ, जिसमें किसान, कृषि विशेषज्ञों को साथ बैठाकर, तीनों कानूनों के संयुक्त प्रभाव का आकलन करके उस हिसाब से संशोधन करने की दिशा में बढऩा चाहिए। सरकार को यह नहीं सोचना चाहिए कि हम छह बार वार्ता कर चुके हैं, परिणाम नहीं निकला, बल्कि खुद पहल करके यह साबित करना चाहिए कि किसी भी सूरत में सरकार किसानों को संतुष्ट करना चाहती है। जो लोग इसमें राजनीतिक लाभ उठाने का मौका देखते हैं, उनको भी आत्ममंथन करना चाहिए और किसान हित को प्रमुख मानते हुए किसान नेताओं को बात करने देना चाहिए और बिना कारण बयानबाजियों से दूर रहना चाहिए। बढ़ती ठंड और सामने आ रहे मृत्यु के मामलों को देखते हुए अब इस मामले को और लटकाना किसी भी पक्ष के हित में नहीं है।", 
  "Topic9": "प्रधानमंत्री नरेन्द्र मोदी की सफल अमेरिका यात्रा और भारत के साथ सम्बन्धों में आयी प्रगाढ़ता से पड़ोसी देश चीन और पाकिस्तान की बेचैनी काफी बढ़ गयी है। भारत और अमेरिका के बीच मैत्री सम्बन्धों का मजबूत इतिहास है, जिसमें और मजबूती की सम्भावनाएं बढ़ गयी हैं। अमेरिका की उपराष्ट्रपति कमला हैरिस से प्रधान मंत्री मोदी के बीच बातचीत काफी सकारात्मक रही और दोनों नेताओं ने रणनीतिक साझेदारी को मजबूत करने और आपसी वैश्विक हितों के विभिन्न पहलुओं पर भी विस्तार से चर्चा की। साथ ही कोरोना काल में आपसी सहयोग की भी दोनों नेताओं ने सराहना की। कमला हैरिस प्रधान मंत्री मोदी के साथ अपनी पहली भेंट में आतंकवाद के सन्दर्भ में पाकिस्तान को घेरने में पीछे नहीं रहीं। हैरिस ने आतंकवाद को प्रोत्साहित करने में पाकिस्तान की भूमिका का बखूबी उल्लेख करते हुए कहा कि वहां आतंकी समूह काम कर रहे हैं। उन्होंने यह भी कहा कि मैंने इस्लामाबाद को काररवाई करने के लिए कहा था जिससे कि भारत और अमेरिका की सुरक्षा प्रभावित नहीं होने पाये। हैरिसका यह कहना भी पाकिस्तान को चेतावनी भरा सन्देश है कि लोकतंत्रों की रक्षा करना भारत और अमेरिका का दायित्व है और यह दोनों देशों के लोगोंके हित में है। वैसे भी विश्वभर में लोकतंत्र खतरे में है। इसलिए लोकतांत्रिक सिद्धान्तों और संस्थानों की रक्षा आवश्यक है। हैरिस का वक्तव्य पाकिस्तान की चिन्ता और बेचैनी बढ़ाने के लिए काफी है लेकिन इसके साथ ही चीन की भी चिन्ता बढ़ गयी है, क्योंकि भारत और अमेरिका आतंकवाद और विस्तारवाद को लेकर मजबूत रणनीति बनाने जा रहे हैं। इसके अतिरिक्त चीन की बढ़ती ताकत को रोकने का भी पूरा प्रयास किया जा रहा है। क्वाड देशों का संघटन इसमें सक्रिय भूमिका निभायगा, जिसमें भारत और अमेरिका के अतिरिक्त जापान और आस्ट्रेलिया भी शामिल हैं। अमेरिका और चीन दोनों एक-दूसरे को शत्रु मानते हैं। वहीं चीन का भारत से सम्बन्ध भी कटु और तनावपूर्ण है। अमेरिका यह अच्छी तरह से जानता है कि बिना भारत के सहयोग के चीन की बढ़ती ताकत को रोकना सम्भव नहीं है। ऐसी स्थितिमें भारत और अमेरिका दोनों ही देश विस्तारवाद और आतंकवादके खिलाफ अपनी साझेदारी को नयी ऊंचाई देने का पूरा प्रयास मजबूती से करेंगे। क्वाड देशों की बैठक में आतंकवाद और विस्तारवाद के मुद्दे पर पाकिस्तान और चीन दोनों की घेरेबंदी को भी मजबूती प्रदान करनेके अलावा दूसरा रास्ता नहीं है। बार-बार मुंह की खाने के बावजूद पाकिस्तान अपनी नापाक हरकतों से बाज नहीं आ रहा है। अफगानिस्तान में तालिबानी आतंकवादियों की सरकार बनाने के बाद पाकिस्तान एक बार फिर भारत को अस्थिर करने की कोशिशों में जुट गया है। वह भारत के महत्वपूर्ण ठिकानों की जानकारी हासिल करने के लिए जासूसी करा रहा है, बड़े पैमाने पर आतंकवादियों को भारत में हमले के लिए घुसपैठ कराने में जुटा है। हालांकि उसके हर मंसूबों को भारत के जांबाज सुरक्षाबल के जवान चकनाचूर कर रहे हैं। राजस्थान इंटेलिजेंस और जयपुर मिलिट्री इंटेलिजेंस की टीम ने भारतीय सेना की गोपनीय जानकारियां पाकिस्तानकी खुफिया एजेंसी को देने वाले युवक को गिरफ्तार कर जहां बड़ी कामयाबी हासिल की है, वहीं जम्मू-कश्मीर सुरक्षा बल और सेना के जवानों ने उड़ी नियंत्रण रेखा के पास तीन पाकिस्तान प्रशिक्षित आतंकवादियों को ढेर कर बड़े हमले की आतंकवादियों की साजिश को नाकाम कर दिया। मारे गये आतंकवादियों से मिले भारी पैमाने पर गोलाबारूद और अत्याधुनिक असलहा यह साबित करने के लिए काफी है कि वह किसी बड़े हमले के ताक में थे, जिसे भारतीय सुरक्षाबलों ने अपनी तत्परता से विफल कर दिया। पाकिस्तान से आतंकवादियों की घुसपैठ की यह पांच दिनों में दूसरी घटना है जहां बड़े पैमाने पर आतंकवादियों के पास से हथियारों का जखीरा मिला है। भारत में त्योहारों का मौसम है ऐसे में आतंकी संघटन जम्मू-कश्मीर में अपनी गतिविधियां बढ़ाने के फिराक में लगे हुए हैं। पाकिस्तान अधिकृत कश्मीर में अफगानिस्तान से लौटे आतंकवादियों का भारी जमघट किसी बड़े हमले का संकेत है। भारत को सतर्कता और निगरानी जहां बढ़ानी होगी, वहीं भारत से लगी पाकिस्तान की सभी सीमाओं पर सघन अभियान तेज करना होगा, जिससे आतंकवादियों की किसी भी गतिविधि पर तत्काल प्रभावी काररवाई की जा सके। भारत को आतंकवादियों के लांचिंग पैड को ध्वस्त करने की कठोरतम काररवाई करनी चाहिए।", 
  "Topic10": "भारत-अमेरिका के बीच की मुलाकात को जिस प्रकार का माहौल बनाया गया था, वैसा कुछ नहीं हुआ। जिस गर्मजोशी से कमला हैरिस प्रधान मंत्री नरेंद्र मोदी से मिली और दोनों के संयुक्त संवाददाता सम्मेलन में जिस ढंग की प्रतिक्रियाएं और हाव-भाव व्यक्त किये गये उनसे साफ था कि बातचीत बिल्कुल सहज सामान्य और मित्रवत् माहौल में ही संपन्न हुआ। यह प्रश्न अवश्य उठाया जा सकता है कि कमला हैरिस के साथ इस मुलाकात से निकला क्या। भारतीय मीडिया में कमला हैरिस द्वारा सीमा पार आतंकवाद के मुद्दे पर मोदी के वक्तव्यका किया गया समर्थन सबसे बड़ी सुर्खियां बनी हुई है। सीमा पार आतंकवाद भारत के लिए दक्षिण एशिया में सर्वाधिक महत्वपूर्ण मुद्दा है और चूंकि पाकिस्तान का स्रोत है और वह भारत के विरोध में किसी सीमा तक जाने और काम करने को तैयार है इसलिए भारतीय कूटनीति में इस विषय का खासकर अमेरिका के राष्ट्रपति और उपराष्ट्रपति से बातचीत में महत्वपूर्ण मुद्दा होना ही था। प्रतिनिधिमंडल के साथ बातचीत में इस विषय पर क्या निकला इसके बारे में जानकारी नहीं है किंतु पत्रकारवार्ता में कमला हैरिस ने कहा कि सीमा पार आतंकवाद बड़ा मुद्दा है, पाकिस्तान में आतंकवादी हैं, उनको वहां समर्थन मिलता है और पाकिस्तान को इसपर रोक लगानी चाहिए ताकि भारत एवं अमेरिका दोनों की सुरक्षा सुनिश्चित हो सके। इस तरह उन्होंने भारत की सुरक्षा चिंताओं को अमेरिका की सुरक्षा चिंता से भी जोड़ दिया है। यह भारतीय कूटनीति की बड़ी सफलता है। साफ है कि पिछले कुछ समय से अफगानिस्तान में परिवर्तन के साथ भारतीय कूटनीति जिस तेजी से सक्रिय हुई, पर राष्ट्रीय मंत्री का अमेरिका दौरा हुआ, विदेश सचिव, सुरक्षा राष्ट्रीय सुरक्षा सलाहकार आदि ने अपने अमेरिकी समकक्ष से बातचीत कर की उनका भी असर है। उन वार्ताओं में यह विषय महत्वपूर्ण था कि यदि पाकिस्तान का प्रभाव अफगानिस्तान में बढ़ा तो वह भारत के साथ अमेरिका और दुनिया के लिए खतरा बन सकता है। पहले भी पाकिस्तान के कारण ही अमेरिका एवं अमेरिकी केन्द्रों पर आतंकवादी हमले हुए। जो बाइडेन और कमला हैरिस इन शक्तियों से परिचित हैं। इसलिए उनके ऐसे बयान स्वाभाविक ही हैं। उनकी पृष्ठभूमि को देखते हुए यह महत्वपूर्ण है कि उन्होंने भारत की सीमा पार आतंकवाद संबंधी चिंताओं के स्वरमें स्वर मिलाया है। किंतु क्या इससे हम बहुत ज्यादा उम्मीद कर सकते हैं। इसका सीधा और सपाट उत्तर है, नहीं। २००० में तत्कालीन अमेरिकी राष्ट्रपति बिल क्लिंटन की यात्रा के साथ अमेरिका ने पाकिस्तान प्रायोजित आतंकवाद को स्वीकार किया था। जब बिल क्लिंटन पाकिस्तान गये उन्होंने सारे नेताओं एवं सैनिक अधिकारियोंके समक्ष आतंकवाद पर पाकिस्तान की नीति को लेकर अत्यंत ही कठोरता से खरी-खरी सुनायी थी। तब से अमेरिका की स्पष्ट नीति आतंकवाद के विरुद्ध रही है। भारतकी चिंताओं का सभी राष्ट्रपतियों ने समर्थन किया है। यह अलग बात है कि सब कुछ जानते हुए भी अमेरिका ने पाकिस्तान के विरुद्ध कभी कोई बड़ा कदम नहीं उठाया है। ज्यादा से ज्यादा हथियारों की आपूर्ति रोक दिये, स्थगित कर दिये, जो वित्तीय सहायता है उनमें कटौती किया, कुछ समय के लिए उसे रोक दिया। पाकिस्तान आतंकवाद के विरुद्ध निर्णायक काररवाई करे इसकी दृष्टि से अमेरिका ने राजनयिक, सामरिक और आर्थिक तीनों स्तरों पर कभी ठोस कदम नहीं उठाया। इसलिए कमला हैरिस बोले या जो बाइडेन जबतक अमेरिका किसी निर्णायक काररवाई के लिए या कदम उठाने की तैयारी नहीं दिखाता हमें ज्यादा उम्मीद नहीं करनी चाहिए। इस बयान का अर्थ इतना ही है कि जो बाइडेन प्रशासन पाकिस्तान केंद्रित आतंकवाद संबंधी भारतीय सूचनाओं एवं दृष्टिकोण से सहमत है तथा भविष्य में यदि भारत कोई काररवाई करता है तो उसे अमेरिकी विरोध का सामना नहीं करना पड़ेगा। दूसरा अर्थ यह है कि  पाकिस्तान के विरुद्ध अमेरिका के तेवर सार्वजनिक रूप से आतंकवाद को लेकर थोड़े कड़े बने रहेंगे। अबतक राष्ट्रपति बाइडेन ने इमरान खान को फोन तक नहीं किया है। इमरान खान इसी चिंतामें दुबले भी हुए जा रहे हैं। यह सामान्य बात नहीं है कि एक समय जो अमेरिका आतंकवाद के विरुद्ध संघर्ष में पाकिस्तान को अपना पार्टनर समझता था। वहां का राष्ट्रपति कार्यभार संभालने के लगभग आठ महीना बीत जाने के बाद तक पाकिस्तान के प्रधान मंत्री से बातचीत करने की भी जहमत नहीं उठ रहा। इससे पाकिस्तान की अमेरिकी प्रशासन की दृष्टि में क्या हैसियत है इसका पता चल जाता है। किंतु हमें अपनी लड़ाई स्वयं ही लडऩी है। अमेरिका को अपने लिए जो भी देश खतरा दिखा वहां के लिए उसने निर्णायक कदम उठाये। इराक, लीबिया, सीरिया, अफगानिस्तान हो सबके लिए अमेरिका ने कदम उठाये लेकिन पाकिस्तान के विरुद्ध उसने न जाने क्यों एक छोटे हिस्से का ध्यान भी केंद्रित नहीं किया। अफगानिस्तान से अनर्थकारी वापसी के साथ अमेरिका ने यह संदेश दे दिया है कि जो बाइडेन और कमला हैरिस प्रशासन के तहत वह आतंकवाद के विरुद्ध सैन्य काररवाई से अपना हाथ खींच रहा है। इसमें हमें ज्यादा उम्मीद करने की आवश्यकता नहीं है। परन्तु भारतीय कूटनीति इस दिशा में सक्रिय होना चाहिए। कमला हैरिस या जो बाइडेन प्रशासन के ऐसे बयानों से पाकिस्तान तथा उनके दोस्तों पर दबाव बढ़ता है। इसका एक विश्वव्यापी संदेश भी जाता है। कमसे कम इससे यह सुनिश्चित होता है कि अमेरिकी प्रशासन पाकिस्तान के पक्ष में आतंकवाद के संदर्भ में किसी प्रकार की नीति बनाने या कदम उठाने नहीं जा रहा है। यह हमारे लिए संतोष का विषय है। प्रधान मंत्री मोदी ने कमला हैरिस को भारत आने का निमंत्रण दिया। उन्होंने कहा कि अमेरिका के उप राष्ट्रपति के रूप में आपका चुनाव एक बहुत ही महत्वपूर्ण एवं ऐतिहासिक घटना रही है। आप विश्वभर में बहुत से लोगों के लिए प्रेरणास्रोत हैं और मुझे विश्वास है कि राष्ट्रपति जो बाइडेन एवं आपके नेतृत्व में हमारे द्विपक्षीय संबंध नयी ऊंचाई छुयेंगे। उन्होंने कहा कि भारतीय आपका स्वागत करने की प्रतीक्षा कर रहे हैं। मैं आपको भारत आने का निमंत्रण देता हूं। कमला हैरिसने कहा कि भारत अमेरिका का एक बहुत ही महत्वपूर्ण साझेदार है। जब भारत कोविड की दूसरी लहर से परेशान था अमेरिका को भारत के लोगों की आवश्यकता और उसके लोगों के टीकाकरण की जिम्मेदारी का समर्थन एवं सहयोग देने का गर्व है। हैरिस ने कोविड टीके के निर्यात को बहाल करने की भारत की घोषणा का स्वागत किया और इस बातपर प्रसन्नता व्यक्त की कि भारत प्रतिदिन करीब एक करोड़ लोगों का टीकाकरण कर रहा है। निश्चित रूप से सारे उद्ïगार भारत और मोदी सरकार के पक्ष में जाते हैं। इससे भारत की व्यापक चिंता करने वाले लोग निश्चित रूपसे प्रसन्न होंगे लेकिन जिन्होंने झंडा उठाकर रखा था कि कमला हैरिस उनके ही अनुसार किसी न किसी तरह का नकारात्मक बयान मोदी के समक्ष देगी उन्हें निश्चित रूप से निराशा होगी।", 
  "Topic11": "अन्तत: वैक्सीन से जुड़ी अटकलों पर पूर्णविराम लगाते हुए विशेषज्ञ मानी जानेवाली समिति ने आक्सफोर्ड वैक्सीन को भारत के लिए सर्वाधिक उपयुक्त पाया। इस निर्णय में नया और सनसनी खेज कुछ भी नहीं था। वैसे जानकार क्षेत्रों में इस निर्णय का पूर्वानुमान लगाया जा रहा था। जैसा कि स्वाभाविक है विशेषज्ञ समिति ने व्यापक तुलनात्मक अध्ययन अवश्य किया होगा। हकीकत और वस्तुपरक स्थिति जो भी हो, विशेषज्ञ समिति ने संकेत दिया है कि सरकार ब्रिटिश योजना का इस मायने में भी अनुसरण कर सकती है कि वह ज्यादा प्रथम डोजेज दे सकती है। इसी क्रम में भारत सरकार चाहती है ड्रग नियामक विशेषज्ञ समिति कोवीशील्ड, आक्सफोर्ड यूनिवर्सिटी का टीका एवं एस्ट्राजेनेक जैसे जीन टीकों के आपातकालिक प्रयोग को मान्यता प्रदान करे। सूत्रों का कहना है कि विषय विशेष वे समिति की सिफारिश कुछ शर्तों के साथ आये। वैसे यह देखने में सहज, स्वाभाविक एवं नितान्त प्रत्याशित ही प्रतीत होती है बशर्ते दिखने और होने में कोई अन्तर विद्यमान न हो, जो प्राय: देखने में आता ही रहता है और जब यह विसंगति सामने आती है तो सब कुछ ऊलजलूल दिखने लगता है और वह ऐसा ही दिख भी सकता है। इससे अंतर्विरोध के भीतर एक अन्य अंतर्विरोध की मौजूदगी का अहसास होता है जिससे सतही किस्म के निष्कर्ष एवं धारणाओं पर विराम लगता प्रतीत होता है। सूत्रों का कहना है कि विषय विशेषज्ञ समिति का अनुमोदन कुछ विशेष शर्तों के साथ आया है। अन्तिम अनुमोदन ड्रग महानियंत्रक द्वारा ही दिया जायगा। पहला शाट स्वास्थ्यकर्मियों को दिया जायगा। उन्हें कोरोना युद्ध का अग्रिम योद्धा, यहां तक कि महारथी भी करार दिया जा सकता है और यदि ऐसा किया जाता है तो इसमें रंचमात्र भी अतिशयोक्ति की गुंजाइश नहीं होगी। वह महाभारत युद्ध के महारथियों की तरह है जिनके निर्णायक महत्व से कोई भी विवेकशील व्यक्ति कतई इनकार नहीं कर सकता। हकीकत जो भी हो, इन कर्मियों को हर सम्भव सुविधाएं एवं सम्मान मुहैया कराना समय की मांग है जिसे नजरअन्दाज करना नितान्त आमनवीय व्यवहार कहा जायगा। इस मुद्दे पर अतिरिक्त जोर दिया जाना आवयक ही नहीं, अनिवार्य भी है। शिखर से इजाजत के क्रम में हमें इस तथ्य को पूरे बेबाक अन्दाज में उठाना चाहिए, क्योंकि जो लोग जनता की प्राणरक्षा को समर्पित स्वास्थ्यकर्मियों को उचित महत्व नहीं देते, वह वस्तुत: कोरोना के विरुद्ध युद्ध में ठोस कोई योगदान नहीं कर सकते। इस मुद्दे पर अतिरिक्त जोर देना जरूरी है, क्योंकि जो लोग कथनी में इसे मानते इतराते फिरते हैं वह भी करनी में इसकी अवहेलना करते हैं जो कथनी और करनी के बीच मौजूद विसंगति को उजागर करता एवं सतह पर लाता है और वह भी सहज, स्वाभाविक, प्रत्याशित एवं नितान्त सकारण क्रम में इस विसंगति के चलते कोई भी योजना सफल नहीं हो पाती। वैसे अब भी प्रथम शाट्स देने में समय शेष है। विशेषज्ञों का कहना है कि पहला शाट शीघ्र दिया जा सकता है। इस अवधि में सरकार और सम्बन्धित एजेंसियां कई वैचारिक स्तर का पूर्वाभ्यास कर रही है। इस अभियान की अतिशय महत्वपूर्ण योजना है। इस योजना के अन्तर्गत जुलाई तक तीस करोड़ आबादी का टीकाकरण सम्पन्न करना है। ऐसी सम्भावना है कि सरकार सफाई कर्मियों और फार्मासिस्टों को इस सूची में शामिल करेगी। पैनल ने चार से छह सप्ताह के अन्तराल से दो पूर्ण डोज देने का सुझाव दिया है जिसे आपातकालिक कदम करार दिया गया है। कम्पनी को यह भी हिदायत दी गयी है कि वह हर प्रतिकूल घटना की लिस्ट हर पन्द्रह दिनों में पेश करे। दस करोड़ डोजेज के लिए पहला आर्डर पीएम केयर के माध्यम से फंड किया जायगा। सूत्रों के अनुसार एसआईआई ने प्रति डोज २२५-२५० रुपये देने का प्रस्ताव किया है। सूत्र के अनुसार भारत बायोटेक ने ३५० रुपये का प्रस्ताव किया है। कोविशील्ड को ३-८ डिग्री सेल्सियस पर स्टोर किया। स्पष्ट है कि सूची को अतिरिक्त विवरण के जरिये और भी लम्बा किया जा सकता है और कुछ लोगों ने ऐसा किया भी है लेकिन ऐसा करना नितान्त अनावश्यक विस्तार प्रतीत होता है। अब देखना यह है कि उपर्युक्त ब्रितानी माडल जिस अनकही माडलों के मुकाबले चुना गया है, क्या गुल खिलाता है। इससे कोरोना से लडऩे में देश की जनता को किस हद तक सफलता मिलती है। कहीं ऐसा न हो कि खोदा पहाड़ निकली चुहियावाली कहावत चरितार्थ न हो। वैसी स्थिति को पूरी तरह खारिज भी नहीं किया जा सकता, क्योंकि समूची योजना में कुछ तो है जिसकी पर्दादारी है। कथनी और करनी का अन्तर हमारे देश की बुनियादी समस्या रही है। यह १९४६ की अन्तरिम सरकार के समय से लेकर आजतक विद्यमान है। इसी क्रम में कुछ तो है जिसकी परदादारी है, का क्रम भी पुराने समय से चलता आ रहा है जिसका अन्त आज भी नजर नहीं आ रहा है।", 
  "Topic12": "विश्व में वायु प्रदूषण की भयावह स्थिति का सहज अनुमान इसी से लगाया जा सकता है कि प्रतिवर्ष ७० लाख से अधिक लोगों की मृत्यु वायु प्रदूषण से जनित गम्भीर श्वसन रोगों के कारण हो जाती है। श्वसन सम्बन्धी रोगों ने अन्य गम्भीर रोगों को पीछे छोड़ दिया है। जहरीली हवा मानव जीवन के लिए सर्वाधिक खतरनाक साबित हुई है। विश्व स्वास्थ्य संघटन (डब्ल्यूएचओ) की ताजा रिपोर्ट से जो तथ्य सामने आये हैं वह विश्व के लिए सबसे अधिक चिन्ता का विषय है। यदि इस खतरे से निबटने के लिए गम्भीरता और ईमानदारी के साथ कारगर उपाय नहीं किये गये तो इसके दुष्परिणाम और भी अधिक भयावह होंगे, जिसके लिए पूरा विश्व जिम्मेदार माना जायगा। विश्व स्वास्थ्य संघटन ने वायु प्रदूषण की भयावह स्थिति को देखते हुए वर्ष २००५ के बाद पहली बार हवा की गुणवत्ता के मानदण्डों में बदलाव करते हुए १९४ सदस्य देशों से नाइट्रोजन आक्साइड, सल्फर डाई आक्साइड सहित सभी छह गैसों और पदार्थों का उत्सर्जन कम करने की सख्त हिदायत दी है। संयुक्त राष्ट्र महासभा के चालू सत्र के दौरान जलवायु परिवर्तन पर चर्चा के साथ ही डब्ल्यूएचओ की रिपोर्टको भी पटलपर रखा गया। डब्ल्यूएचओ ने वायु प्रदूषण के कारण होने वाली हृदय और फेफड़े से सम्बन्धित बीमारियों और उस से होनेवाली मौतों को कम करनेके लिए दिशा-निर्देश भी जारी किया है, जिसका अनुपालन अत्यन्त आवश्यक है। इसमें प्रदूषकों के अधिकतम अनुशंसित स्तर को घटा दिया गया है जिससे कि उसके अनुपालन में कठिनाई कम हो। वस्तुत: वायु प्रदूषण जलवायु परिवर्तन का कारक होने के साथ ही मानव स्वास्थ्य और पर्यावरण के लिए सबसे बड़ा खतरा है। यदि प्रस्तावित मानकों और दिशा-निर्देशों का ईमानदारी से अनुपालन किया जाय तो वायु प्रदूषण से विश्व में होनेवाली मौतों को ८० प्रतिशत तक रोका जा सकता है। इसके लिए सबसे जरूरी यह है कि कोयले को ईंधन के रूप में इस्तेमाल करने वाले उद्योगों पर सख्ती की जाय, क्योंकि वायु प्रदूषण का यह सबसे बड़ा कारण है। यह भी गम्भीर चिन्ता की बात है कि दुनिया की ९० प्रतिशत आबादी प्रदूषित हवा के बीच रहने को विवश है। भारत और चीन जैसे देशों में प्रदूषण का स्तर बहुत अधिक है। इससे जनस्वास्थ्य को काफी क्षति पहुंची है। डब्ल्यूएचओ के महानिदेशक टेड्रोस अढ़ेनम गेब्रेसस का यह कथन पूर्णत: सत्य है कि जीवन के लिए शुद्ध हवा से अधिक कोई चीज जरूरी नहीं है। इसलिए वायु की गुणवत्ता पर सबसे अधिक ध्यान देने की जरूरत है। इसमें सरकार और जनता की समान सहभागिता अत्यन्त आवश्यक है तभी जहरीली हवा के खतरे का सामना किया जा सकता है। कोरोना संक्रमण से जान गंवाने वालों के स्वजन के लिए केन्द्र सरकार ने राहतकारी कदम उठाया है। सरकार के इस कदम से संक्रमण से मरने वाले लोगों के परिजनों को मुआवजा मिलने का रास्ता साफ हो गया है। हालांकि इसे लागू कराने में शीर्ष न्यायालय की महत्वपूर्ण भूमिका रही, क्योंकि केन्द्र सरकार ने पहले साफ कर दिया था कि इसकी माली स्थिति ऐसी नहीं है कि वह कोरोना से मरने वाले प्रत्येक व्यक्ति को चार-चार लाख मुआवजा दे सके। सरकार की इस दलील को अस्वीकार करते हुए कहा था कि सरकार को कोरोना से मरने वालों के परिजनों को मुआवजा तो देना ही होगा, लेकिन यह राशि कितनी होगी यह तय करनेका अधिकार केन्द्र सरकार का होगा। इसके लिए केन्द्र सरकार को गाइडलाइन जारी करनी होगी। शीर्ष न्यायालय के भारी दबाव के चलते ही केन्द्र को गाइडलाइन जारी करनी पड़ी है। अच्छा तो यह होता कि सरकार को पहले ही जनहित को देखते हुए यह कदम उठाना चाहिए था लेकिन देर आये दुरुस्त आये। इससे उन परिवारों को बड़ी राहत मिलेगी जिन्होंने अपने स्वजन को खोया है। केन्द्र सरकार ने शीर्ष न्यायालय को बताया कि कोरोना संक्रमण से मरने वाले लोगों के परिवारको राज्य  आपदा राहतकोष से ५० हजार की अनुग्रह राशि दी जायगी। यह राशि सम्बन्धित व्यक्ति के परिवार के सदस्य के आधार से जुड़े खाते में सीधे हस्तान्तरित की जायगी। अनुग्रह राशि के दावे के लिए राज्य सरकारें एक फार्म जारी करेगी, जिसे भरकर सम्बन्धित दस्तावेजों के साथ जिलाधिकारी के पास जमा करना होगा। अनुग्रह राशि सिर्फ मरने वाले के स्वजन के खाते में जमा की जायगी, लेकिन ऐसे खातों का आधार से जुड़ा होना अनिवार्य होगा। यह अनुग्रह राशि तो सिर्फ उन लोगोंको मिलेगी, जिन्होंने अस्पताल में दम तोड़ा है, लेकिन ऐसी बहुत बड़ी संख्या है जिन्होंने घर में और रास्ते में दम तोड़ दिया है। ऐेसे लोगों तक भी राहत पहुंचाने के लिए राज्य सरकारों को उनकी सही जानकारी जुटानी चाहिए जिससे ऐसे लोगोंके परिजनों को भी राहत मिल सके, जिन्होंने अस्पताल जाने से पहले ही दम तोड़ दिया है।", 
  "Topic13": "गणेश दिव्यता की निराकार शक्ति हैं, जिनको भक्तों के लाभ के लिए एक शानदार रूप में प्रकट किया गया है। गण यानी समूह। ब्रह्मांड परमाणुओं और विभिन्न ऊर्जाओं का एक समूह है। इन विभिन्न ऊर्जा समूहों के ऊपर यदि कोई सर्वोपरि नियम न बनकर रहे तो यह ब्रह्मांड अस्त-व्यस्त हो जायगा। परमाणुओं और ऊर्जा के इन सभी समूहों के अधिपति गणेश हैं। वह परमतत्व चेतना हैं, जो सबमें व्याप्त है और इस ब्रह्मांड में व्यवस्था लाती है। आदि शंकर ने गणेश के सार तत्व का बड़ा सुंदर वर्णन किया है। हालांकि गणेश भगवान को हाथी के सिर वाला स्वरूप हमें निराकार परब्रह्म रूप की ओर ले जाने के लिए है। वह अगम, निर्विकल्प, निराकार और एक हैं। अर्थात् वह अजन्मे, गुणातीत हैं और उस परम चेतना के प्रतीक हैं। गणेश वही शक्ति हैं, जिससे इस ब्रह्मांड का सृजन हुआ, जिससे सब कुछ प्रकट हुआ और जिस में यह सब कुछ विलीन हो जाना है। हम सब इस कहानी से परिचित हैं कि गणेश जी कैसे हाथी के सिरवाले भगवान बने। शिव और पार्वती उत्सव मना रहे थे, जिसमें पार्वती जी मैली हो गयीं। यह अहसास होने पर वह अपने शरीर पर लगी मिट्टी को हटाकर उससे एक लड़का बना देती हैं। वह स्नान करने जाती हैं और लड़के को पहरेदारी करनेके लिए कहती हैं। जब शिव लौटते हैं, वह लड़का उन्हें पहचान नहीं पाता और उनका रास्ता रोकता है। शिव लड़के का सिर काट देते हैं और अंदर प्रवेश कर जाते हैं। पार्वती चौंक जाती हैं। वह समझाती हैं कि वह उनका बेटा था और उसे बचाने का निवेदन करती हैं। शिव के आदेश पर सहायक हाथी का सिर लाते हैं, जिसे शिवजी लड़के के धड़ से जोड़ देते हैं और इस तरह गणेश की उत्पत्ति होती है। क्या यह सुनने में कुछ अजीब-सा है, पार्वती के शरीर पर मैल क्यों आया। सब कुछ जानने वाले शिव अपने ही बेटे को क्यों नहीं पहचान सके। शिव जो शांति के प्रतीक हैं, उनमें क्या इतना गुस्सा था कि वह अपने ही बेटे का सिर काट दें और गणेश का सिर हाथी का क्यों है। इसमें कुछ और गहरा रहस्य है। मैल अज्ञानता का प्रतीक है और शिव परमशांति और ज्ञान के प्रतीक हैं। गणेश द्वारा शिव का मार्ग रोकने का अर्थ है अज्ञानता, जो ज्ञान को पहचान नहीं पायी। ज्ञान शक्ति और कर्म शक्ति दोनों का प्रतिनिधित्व हाथी करता है। गणेश का बड़ा पेट उदारता और पूर्ण स्वीकृति का प्रतीक है। अभय मुद्रा संरक्षण का प्रतीक है। गणेशजी का एक ही दंत है, जो कि एकाग्रचित्त होने का प्रतीक है। वह अपने हाथों में अंकुश लिये हुए हैं, जो कि सजगता का प्रतीक है और पाश है, जो नियंत्रण का प्रतीक है। इस धरापर जो भी रचना या क्रिया दिखती है, उसके पीछे एक युगल होता है, जिसमें आपसी समानता, मौलिक विषमता एवं समायोजन का स्वभाव होता है। जैसे यह धरा, दो असमान धु्रवों के समायोजन का प्रतिफल है। मनुष्य भी एक ऐसी ही प्रवृत्ति की रचना है। मनुष्य स्वयं एक मन बुद्धि युक्त बिन्दु रूप चेतन आत्मा एवं जड़ शरीर की प्रवृत्तीय अभिव्यक्तिी है। अतिनाशी, आत्मा, गर्भस्थ शिशु के पाचवें माह में उत्मांग में प्रवेश कर अवस्थित होती है। आत्मा के प्रवेश काल की, मां की अनभिज्ञता से आत्मा का परमाणु स्वरूप प्रमाणित होता है, मां पूर्णतया अवगत होती है। अचिन्त्य रूपं, सच्चिदानन्द शिव का यह कहना है कि समस्त भूत कल्पक्षय पर मेरी निराकारी, बिन्दु रूप की प्रकृति को प्राप्त होती है, से भी आत्मा का परमाणु रूप प्रमाणित होता है। आध्यात्मिक भाषा में आकार रहित बिन्दु रूप आत्मा को निकराकार कहा जाता है। इसे दो भागों में विभक्त नहीं किया जा सकता और अग्नि से निष्प्रभावित है। इसीलिए समस्त आत्माएं अविनाशी एवं अभौतिक हैं। पांच जड़ तत्वों से निर्मित, इस जीव शरीर के तत्वों का मौलिक रूप भी परमाणु स्वरूप है, तभी तो विज्ञान के अनुसार पदार्थ अविनाशी हैं। आत्मा एवं पदार्थ के मौलिक परमाणविक रूप से समानता है, किन्तु आत्मा, मन, बुद्धि युक्त चेतन एवं पदार्थ जड़ है। इस प्रकार आत्मा एवं शरीर में मौलिक विषमता होने के बावजूद आपसी समायोजन का स्वभाव अद्वितीय है। देखिया न, अविनाशी आत्मा अपने को विनाशी शरीर ही समझती है। इस प्रकार सृष्टि की समस्त देहअभिनी मनुष्यात्माओं को कब्रदाखिल कहने में कुछ भी अटपटा नहीं लगना चाहिए। यह वर्तमान कल्पक्षय और ईश्वर के अवतरण का संकेत देने में समर्थ लगता है क्योंकि भगवानुवाच ‘परित्राणाय साधूनां विनाशाय च दुष्कृताम॥‘ के आयोलनों में किसी सन्देह की गुंजाइश नहीं दिखती। सृष्टि चक्र से अति परे, फिर भी सब के नियन्ता एवं धारण पोषण करने वाले सच्चिदानन्द शिव कल्पक्षय के साधारण मनुष्य तनधारी, रथी महेश के तन का आश्रय विश्वकल्याण के लिए लेते हैं, तभी तो शिव का नाम केवल महेश के साथ जुड़ जाता है। एकमात्र अभोक्ता शिव की सृष्टि के महाभोक्ता विश्वनाथ की प्रवृत्ति भी पूर्णतया शाश्वत विद्या का अंगीकरण है, जिससे आदि की रचना होती है।", 
  "Topic14": "राष्ट्र वास्तव में कभी असफल नहीं होते, भले उनपर दखल कर लिया जाता है, उनका विलय हो जाता है, वे पीछे चले जाते हैं या कभी-कभी गायब भी हो जाते हैं। राज्य यानी शासन तंत्र ही विफल होते हैं। इस मामले में भ्रम इसलिए रहता है कि हम राज्य और राष्ट्र का प्रयोग पर्याय के रूप में करते हैं, जो ठीक नहीं है राज्य एक संघटित राजनीतिक समुदाय है, जो एक सरकार के तहत क्रियाशील रहता है, अंतरराष्ट्रीय कानून में उसे एक संप्रभु राजनीतिक इकाई के रूपमें मान्यता होती है तथा एक समाज है, जिसका एक क्षेत्रपर विशिष्ट वर्चस्व होता है। राज्य अधिकतर संदर्भों में सरकार का लगभग समानार्थी होता है, जिसका शासन लोगों के एक समूह या क्षेत्र पर होता है। एक राष्ट्र राज्य ऐसा राज्य है, जो एक राष्ट्र के साथ आबद्ध होता है। राष्ट्र एक जटिल विचार है, जिसकी अनेक परिभाषाएं हैं। इसके दो विश्लेषण हैं। कुछके लिए राष्ट्र एक साझे सांस्कृतिक अनुभव को इंगित करता है, जैसे- इस्लाम, साम्यवाद या एक समय ईसाईयत भी, यानी एक संघटन, जो वास्तविक सीमाएं नहीं होने के बावजूद साझा विश्वासों के कारण साझा लगाव को रेखांकित करता है। कई राज्यों में फैले होने के बावजूद कुर्द एक राष्ट्र हैं। सरल भाषा में कहें तो राज्य वह है, जिसकी स्पष्ट और स्वीकार्य सीमा है, जबकि राष्ट्र सीमाओं से परे भी हो सकता है। आधुनिक भारत साझा सपनों और आकांक्षाओं का एक राज्य है। कभी-कभी राष्ट्रीयता साझे या समान मातृभूमि पर भी आधारित होती है। भारतीयों के पास विविधताओं को जोड़े हुए एक राज्य है, जबकि यूरोप अब भी इसके लिए प्रयासरत है। इतिहास विफल राज्यों के उदाहरणोंसे भरा हुआ है। सोवियत संघ संभवत: सबसे बड़ा और शक्तिशाली राज्य था, जो असफल हुआ। लेकिन रूसी राष्ट्र अग्रसर होता रहा। इतिहास मुख्य रूपसे बड़े और कम बड़े राष्ट्रों के उदय और पतन का ब्यौरा है क्योंकि एक दौर में हमारे पास आम तौर पर राष्ट्र होते थे, जिनकी सीमाएं बदलती रहती थीं। करीब हजार साल पहले यूरोप का सबसे बड़ा राष्ट्र लिथुआनिया था। उसका शासन आजके यूक्रेन, पोलैंड, जर्मनी, रूस और स्वीडन के बड़े हिस्से पर था। आज वह छोटा बाल्टिक राष्ट्र राज्य भर है। जब यूरोप पर स्वीडन का वर्चस्व था, तब रूस का अस्तित्व न के बराबर था। स्वीडिश और जर्मन राज्यों के विनाश से एलेक्जेंडर नेवस्की का उदय हुआ और रूसका उद्भव हुआ, जो आज भी महान राष्ट्र है। मौर्य, गुप्त या मुगल साम्राज्यों के पतन के बाद भी भारत एक राष्ट्र बना रहा। यह अब भी एक-एक राष्ट्र राज्य है, जो मूल्यों और आकांक्षाओं तथा इतिहासकी साझी समझ के आधार पर एकबद्ध है। इसी समझ से एक भारतीय अशोक के अभिलेखों एवं ताजमहल को समान गौरवबोधसे देख पाता है। इतिहास के प्रारंभ से केवल दो ही सभ्यतागत राष्ट्र राज्य- चीन और भारत। आज भी अस्तित्वमें हैं। अर्थशास्त्री एंगस मैडिसन के अनुसार शून्य से वर्ष १७०० तक चीन और भारत दुनिया की सबसे बड़ी अर्थव्यवस्थाएं थीं। वैश्विक सकल उत्पादन में प्रत्येक की भागीदारी २०-२५ प्रतिशत थी। अगले २५० वर्षों के पतनके दौरके बाद १९५० में यह आंकड़ा केवल पांच प्रतिशत रह गया, परन्तु ये देश फिर बढ़त पर हैं तो क्या पतन के दौर में ये राष्ट्र विफल हो गये थे। यह निर्विवाद है कि दोनों देशोंमें केंद्रीय सत्ता कमजोर हो गयी और विदेशियों के हाथ चली गयी। डैरन एसमोग्लू और जेम्स रॉबिनसन ने राष्ट्रों की लगातार विफलता का गंभीर विश्लेषण किया है। पुस्तक के शुरू में ही उन्होंने अमेरिका-मेक्सिको सीमा पर स्थित नोगालेस शहरका उल्लेख किया है, जिसे बाड़ों से विभाजित किया गया है। अमेरिकी हिस्से में विकास है, जबकि मेक्सिको वाले हिस्से में पिछड़ापन। इसका कारण प्रारंभिक औपनिवेशिक दौर में दोनों समाजों के निर्माण में देखा जा सकता है। एक तंत्र में यूरोप के औपनिवेशिक मालिकों के लिए जमीन का दोहन था तो दूसरे में औपनिवेशिक आबादी की बस्तियों का विकास हुआ। मतलब अमेरिका ने १७८३ में अपने को आजाद नहीं किया होता तो उसके विकास की कहानी अलग होती। वह किताब हमें बताती है कि किसी देश के धनी या गरीब होने में आर्थिक संस्थाएं बेहद अहम हैं, परन्तु यह राजनीति और राजनीतिक संस्थान ही तय करते हैं कि आर्थिक संस्थाएं कैसी होंगी। कुछ राज्यों की संरचना अतिसक्रिय राजनीतिक संस्थानों के इर्द-गिर्द होती है, जहां संस्थान एक छोटे आभिजात्य वर्ग की आकांक्षाओंको संतुष्ट करने में लगे रहते हैं। उपनिवेशवाद स्पष्ट रूप से ऐसा ही तंत्र था। लेकिन क्या भारत में अब भी ऐसा तंत्र सक्रिय है। कई अर्थशास्त्री मानते हैं कि आंकड़े ऐसा ही इंगित करते हैं। इस दृष्टि से देखें तो हम परिवार या वंश के वर्चस्ववाली पार्टियों और उच्च वर्गों का विस्तार तथा परिवार के स्वामित्व के कारोबारों की बढ़ती ताकत को समझ सकते हैं। उन देशों की अतिसक्रिय राजनीतिक प्रणालियां हैं, जो समावेशी राजनीतिक और परिणामत: आर्थिक संस्थाओं पर आधारित हैं। इसे इंग्लैंड के औद्योगिक क्रांति के केंद्र बनने की प्रक्रिया से समझा जा सकता है। उसके पहले १६८८ की क्रांति में सम्राट जेम्स द्वितीय को हटाया गया था, जिसके बाद वहां आधुनिक संसदीय लोकतंत्र की शुरुआत हुई। ब्रिटेन के इतिहास में १६८९ के अधिकार विधेयक को अहम दस्तावेज माना जाता है, जिसके बाद कभी भी राजशाही ने पूरी राजनीतिक सत्ता अपने हाथ में नहीं ली। इससे बहुलतावादी राजनीतिक संस्थाओं का विकास हुआ, जिससे शिक्षा के नये द्वार खुले और बहुत समय से एक छोटे वर्ग के एकाधिकार में दबी प्रतिभा शक्ति को उभरने का मौका मिला। ऐसे ऐतिहासिक मोड़ दीर्घकालिक परिणामों की ओर ले जाते हैं। दूसरा ऐसा उदाहरण माओ त्से तुंगकी मौत और देंग शियाओपिंगका आना हो सकता है, जो एक ऐसी विशेष व्यवस्था में रखे गये थे, जहां चीनी कम्युनिस्ट पार्टी के वरिष्ठ नेताओं को हिरासत में रखा जाता था। शायद एक दिन इतिहास पीवी नरसिम्हा राव के प्रति अधिक उदार होगा, जिन्होंने एक सामान्य प्रशासनिक आदेश से केंद्रीकृत योजनाबद्ध राज्य तथा उसके केंद्र में बसे औद्योगिक नियंत्रण के खात्मेकी शुरुआत की।", 
  "Topic15": "देश की आबादी लगभग १३५ करोड़ है। ऐसे में देश में दिसंबर तक वयस्क आबादी के पूर्ण टीकाकरण के लक्ष्य को हासिल करने के लिए अभियान में तेजी लाने की जरूरत से भी इनकार नहीं किया जा सकता। वहीं इस तथ्य से भी इनकार नहीं किया जा सकता है कि अभी उन्नीस करोड़ से अधिक लोगों को ही दोनों डोज लगी हैं। ऐसेमें यह प्रश्न स्वाभाविक है कि पहले और दूसरे टीके की संख्या में इतना अंतर क्यों है? क्या पहला टीका लगाना सरकार की प्राथमिकता में शामिल है? विशेषज्ञों के अनुसार संक्रमण की एक अन्य लहर को रोकने के लिए इस साल के अंत तक ६० फीसदी आबादी को वैक्सीन की दोनों खुराकें दी जानी आवश्यक हैं। देशमें १६ जनवरी को टीकाकरण अभियान की शुरुआत के बाद दस करोड़ के आंकड़े पर पहुंचने में ८५ दिन लगे थे, वहीं इस महीने की सात से २१ तारीख के बीच टीकाकरण का आंकड़ा ६० करोड़ से ८१ करोड़ पर पहुंच गया। आंकड़ों के अनुसार ९९ प्रतिशत स्वास्थ्यकर्मियों ने पहली डोज और ८२ प्रतिशत स्वास्थ्यकर्मियों ने दोनों डोज ले ली है। इसके अलावा सौ प्रतिशत फ्रंटलाइन वर्कर्स को पहली डोज जबकि ७८ प्रतिशत को वैक्सीन को वैक्सीन की दोनों डोज दे दी गयी है। भारत में पहले दस करोड़ लोगोंको वैक्सीन डोज देने में ८५ दिन लगे थे। दस से बीस करोड़ का आंकड़ा पार करने में ४५ दिन और २० से ३० करोड़ के आंकड़े तक पहुंचने में २९ दिन लगे। ३० करोड़ डोज के आंकड़े से ४० करोड़ तक पहुंचने में २४ दिन लगे और ५० करोड़ डोज का आंकड़ा पार करने में २० दिन लगे। निस्संदेह, इक्यासी करोड़ लोगों को टीका लगाना हमारी बड़ी उपलब्धि है, लेकिन सार्वजनिक स्थलों में बढ़ती भीड़ एवं कोरोना से बचाव के उपायों के प्रति हमारी लापरवाही चिंता बढ़ानेवाली है। हम न भूलें कि केरल एवं महाराष्टï्र अभी दूसरी लहर के कहर से मुक्त नहीं हो पाये हैं। फिलहाल आनेवाले संक्रमण के आधे से अधिक मामले इन राज्यों से आ रहे हैं। इसमें दो राय नहीं कि भारत को समय रहते देश में तैयार एवं देश में विकसित टीका मिल गया। हम इसके लिए विकसित देशों के  मोहताज नहीं रहे। महत्वपूर्ण यह भी कि वयस्कों को यह टीका मुफ्त लगाया गया। पहले टीकाकरण को लेकर आम लोगों में जिस तरह की उदासीनता और संकोच का भाव दिखता था, वह अब नहीं है और लोग तेजी से टीका लगवा रहे हैं। दूसरी लहर तक कुछ नेताओं के बरगलाने और तमाम भ्रांतियों के चलते लोग टीका लगवाने से संकोच कर रहे थे, परन्तु अब ऐसा नहीं है। वर्तमान में टीकाकरण का काम तेजी से जारी है। जो लोग पहले टीका लगवाने से भागते थे, उन्होंने देखा कि उनके आस-पास रहने वाले सभी पढ़े-लिखे लोग सपरिवार टीका लगा रहे हैं और किसी की मृत्यु भी कोविड से नहीं हो रही है तो उन्होंने समझ लिया कि टीका लगवाने से कोई खास परेशानी नहीं होगी और वे भी टीका लगवाने के लिए प्रेरित हुए। आज प्रतिदिन लाखों की संख्या में लोग टीके लगवा रहे हैं। वर्तमान में सरकार के समक्ष टीके की आपूर्ति की समस्या है, न कि टीका लगवाने वालों को घर से निकालने की। हालांकि अभी निश्चिंत होनेका समय नहीं है, क्योंकि खतरा अभी टला नहीं है। विभिन्न राज्यों में कुछ न कुछ नये मामले सामने आ ही रहे हैं। केरल और महाराष्टï्र में भारी संख्या में प्रतिदिन नए मामले सामने आ रहे हैं। देश में वयस्क आबादी ९४ करोड़ है, जिसे पूरी तरह टीकाकृत करने के लिए १८८ करोड़ खुराक की आवश्यकता होगी। खास बात है कि सीरम इंस्टीट्यूट साल के शुरुआत में हर महीने ६.५ करोड़ को विशील्ड की खुराक का उत्पादन कर रहा था, वह जून में दस करोड़, अगस्त में 12 करोड़ पर पहुंच गया। उम्मीद है कि सितंबर में यह २० करोड़ को भी पार कर जायेगा। इससे टीकाकरण की गति को तीव्र करने में सरकार को सहूलियत मिलेगी। साथ ही दो अन्य टीकों- कोवैक्सीन और स्पूतनिक से भी अभियान को मजबूती मिल रही है। हालांकि कुछ राज्यों में टीकाकरण अभियान बहुत धीमा है। अभी तक १८ प्रतिशत वयस्कों को ही दोनों खुराकें और ५८ प्रतिशत को एक खुराक मिल सकी है। सार्थक यह है कि देश में कई अन्य टीके ट्रायल के अंतिम चरण में हैं। अच्छी बात यह भी है कि देश ने बच्चों के लिए जायडस-कैडिला की जायकोव-डी वैक्सीन विकसित कर ली है। हालांकि कुछ विशेषज्ञों का मानना है कि जिन बच्चों को हार्ट, लंग या लीवर जैसी गंभीर बीमारियों से जूझना पड़ा है, उन्हें ही पहले वैक्सीन दी जाये। आम तौरपर माना जाता है कि बच्चों में वयस्कों के मुकाबले रोग प्रतिरोधक क्षमता अधिक होती है। फिलहाल बारह से सत्रह साल के बच्चों को वैक्सीन अक्तूबर से देनी आरंभ की जायेगी। विशेषज्ञ अक्तूबर में कोरोना की तीसरी लहरकी आशंका जता रहे हैं। दरअसल यह देश में त्योहारों का मौसम होगा और हमारी लापरवाही भारी पड़ सकती है। लोगों को भीड़ में जानेसे बचने की भी जरूरत है। ऐसे समय में जब तमाम तरह की सामाजिक और औद्योगिक गतिविधियां शुरू हो चुकी हैं तो कोविड उपयुक्त व्यवहार का पालन जरूरी है। चूंकि अब लगभग सभी स्कूल भी खुल चुके हैं, इसलिए बच्चोंकी सुरक्षापर भी ध्यान देना जरूरी है। उन्हें कोविड उपयुक्त व्यवहार के प्रति जागरूक करना होगा। फिलहाल दूसरी लहर की भयावहता के बावजूद पूरे देश में सख्त लॉकडाउन न लगाये जाने के परिणाम अब अर्थव्यवस्था में सकारात्मक बदलाव के रूप में दिखे हैं। कई सेक्टरों में आशाजनक परिणाम सामने आये हैं। विकास दर में तेजी आयी है। लेकिन कोरोना से लड़ाई अभी लंबी चलनी है, जिसमें संक्रमणसे बचाव के परम्परागत उपायों पर ध्यान देना होगा। इसके लिए जहां व्यक्तिगत स्तर पर भी सतर्कता जरूरी है, वहीं टीकाकरण अभियान में तेजी लाने की जरूरत है। दुनिया भर से आ रही संक्रमण और टीकाकरण की वर्तमान तस्वीर चिंताजनक है। इससे संक्रमण में कभी भी तेजी आ सकती है। ऐसे में मामलों की निरंतर निगरानी के साथ स्वास्थ्य देखभाल की बुनियादी सेवाओं को भी मजबूत करने की जरूरत है।", 
  "Topic16": "स्पेस सेक्टर को दो हिस्सों-अप स्ट्रीम और डाउन स्ट्रीम में बांट कर देखा जा सकता है। अप स्ट्रीम भाग में मुख्य रूप से मैनुफैक्चरिंग गतिविधियां, जैसे- सैटेलाइट बनाना, प्रक्षेपण वाहन का निर्माण, संबंधित कल-पूर्जे तैयार करना, उपतंत्रों का निर्माण आदि आते हैं। डाउन स्ट्रीम हिस्से में सेवाओं को गिना जाता है, मसलन सैटेलाइट टीवी, दूरसंचार, रिमोट सेंसिंग, जीपीएस, इमेजरी आदि। अभी मुख्य रूप से डाउन स्ट्रीम के हिस्से पर ध्यान केंद्रित किया जा रहा है, लेकिन प्रक्षेपण आदि भी नजर में हैं। इसकी वजह यह है कि भारतीय अंतरिक्ष अनुसंधान संघटन (इसरो) के पास मैनुफैक्चरिंग को प्राथमिकता देने के लिए पर्याप्त बजट उपलब्ध नहीं है। यदि मुद्रास्फीति को ध्यान में रखें तो बजट और आवंटन में कमी के रुझान हैं। सरकार की नीति है कि सैटेलाइट दूरसंचार, रिमोट सेंसिंग आदि सेवा क्षेत्र में निजी क्षेत्र की भागीदारी और निवेशको प्रोत्साहित किया जाय और वे इसरो के साथ मिलकर वैश्विक बाजार में भारत की हिस्सेदारी में वृद्धि करें। ऐसे प्रयासों से इसरो के पास जो धन आयेगा, उससे निर्माण और प्रक्षेपण में भी स्थिति मजबूत करने की स्थिति बनेगी। हमारे देश में स्पेस उद्योग में जो स्टार्टअप आये हैं या आ रहे हैं, उन्हें ऐसी गतिविधियों में उल्लेखनीय क्षमता हासिल करने में समय लगेगा। इसलिए इस मामले में इसरो की बढ़त बहुत अधिक है। लेकिन उपभोक्ता सेवाओं, जो बहुत उच्चस्तरीय हैं और उनकी मांग बढ़ती जा रही है, में नीतिगत पहल और निजी क्षेत्र की भागीदारी के अच्छे परिणाम निकल सकते हैं। एक संभावना उन साजो-सामान की आपूर्ति में हैं, जो धरती पर प्रक्षेपण और सैटेलाइट मॉनीटरिंग, डाटा विश्लेषण आदि से जुड़े हैं, जैसे- नेटवर्क, नियंत्रण कक्ष, डिश, टर्मिनल, डिजिटल रेडियो, नेविगेशन आदि के हार्डवेयर। बहुत संभावना है कि इनमें निजी क्षेत्र के आने से बाजार में जगह बनाने में मदद मिलेगी। फिलहाल ४४७ अरब डालर के आसपास का स्पेस उद्योग का बाजार है, लेकिन इस क्षेत्र के हमारी स्टार्टअप कंपनियों का निवेश २०-२२ मिलियन डालर का ही है। लेकिन इस आंकड़े से निराशाजनक निष्कर्ष निकालने की हड़बड़ी नहीं करनी चाहिए। अभी तो इस महामारी के दौर में इन कंपनियों का विस्तार शुरू हुआ है। आनेवाले समय में निश्चित रूप से निवेश में वृद्धि होगी। वैश्विक बाजार में भारत की भागीदारी बढ़ाने के प्रयास में सरकार को कुछ कानूनों प्रावधानों तथा नियामक बनाने के आयामों पर भी ध्यान देना होगा। अभी तक स्पेस सेक्टर निजी क्षेत्र के लिए इसलिए नहीं खुला था क्योंकि इसका सीधा संबंध राष्ट्रीय सुरक्षा से जुड़ा हुआ था। इसरो के सैटेलाइटों और अन्य सेवाओं का इस्तेमाल तो रक्षा क्षेत्र द्वारा भी किया जाता है। भू-राजनीतिक परिस्थितियों को देखते हुए ऐसा करना जरूरी भी है। इस मामले को व्यावसायिक विस्तार की पहल से कैसे अलग किया जायेगा, इस पर विचार होना चाहिए। यह एक कानूनी सवाल है। साल २०१७ में सरकार ने अंतरिक्ष गतिविधियों पर एक विधेयक का प्रारूप प्रस्तुत किया था। उसे अभी तक संसद में नहीं लाया गया है। अब इसे कानूनी रूप दे दिया जाना चाहिए क्योंकि स्पेस सेक्टर को खोला जा रहा है। राष्ट्रीय सुरक्षा के अलावा यह बात भी रेखांकित की जानी चाहिए कि व्यापार बढऩे के साथ अन्य क्षेत्रों की तरह इसमें भी विवाद होंगे। उनके निबटारे के लिए कानूनी आधार होना चाहिए। अन्य क्षेत्रों में नियामक या प्राधिकरण भी बने हुए हैं, जो उनकी गतिविधियों पर निगरानी रखते हैं तथा समय-समय पर दिशा-निर्देश जारी करते रहते हैं। ऐसी ठोस व्यवस्था की आवश्यकता अंतरिक्ष क्षेत्र में भी होगी। यह करना मुश्किल नहीं है क्योंकि सरकार ने कुछ अहम हिस्सों को छोड़कर रक्षा क्षेत्र में भी निजी और विदेशी निवेश को आमंत्रित किया है। उसके नियमों और रूप-रेखा से स्पेस सेक्टर के लिए भी व्यवस्था की जा सकती है। भारत अंतरिक्ष सुरक्षा के क्षेत्र में भी सक्रिय है। स्पेस कारोबार में उस पहलू को भी ध्यान में रखा जाना चाहिए। निश्चित रूप से सरकार की पहल से संभावनाओं के द्वार खुलेंगे और तकनीक एवं निवेश का विस्तार होगा। इसके साथ, रोजगार के मौके भी बनेंगे। लेकिन अनेक विश्लेषकों की तरह मेरा भी मानना है कि वैश्विक बाजार में दस प्रतिशत हिस्सेदारीका  लक्ष्य महत्वाकांक्षी है। विभिन्न आकलनों के हिसाब से देखें तो अभी यह हिस्सेदारी दो.तीन फीसदी है। यह भी देखना है कि क्या हम इस क्षेत्र में स्टार्टअप पर ही निर्भर होंगे या बाहर से कुछ स्थापित बड़ी कंपनियां भी भारत आयेंगी। एक संभावना यह भी है कि कुछ बड़े भारतीय उद्योग स्पेस इंडस्ट्री में निवेश करें। आखिरकार बाजार में प्रतिस्पद्र्धा होगी और परस्पर सहयोग के अवसर बनेंगे, उसमें विदेशी अंतरिक्ष कंपनियों की उपस्थिति निश्चित ही रहेगी। यदि सरकार की कोशिशें और निजी क्षेत्र की उद्यमिता कारगर रही, तो संचार के अत्याधुनिक तकनीकों की उपलब्धता और उपभोग को भी बढ़ावा मिलेगा, जो भविष्य की अर्थव्यवस्था के महत्वपूर्ण आधार होंगे। इसके अलावाए विभिन्न प्रकार के उपकरणों के निर्माण और संबंधित गतिविधियों का बाजार भी विस्तृत होगा। इन अनुभवों का लाभ स्पेस सेक्टर के साथ अन्य कुछ क्षेत्रों को भी मिलेगा। नये तरह के रोजगार के अवसर भी पैदा होंगे। लेकिन हमें कुछ इन्तजार करना होगा।", 
  "Topic17": "दुनिया पर यह कैसी गाज गिरी है कि पिछले बरस के पूर्वाद्र्ध से शुरू हुआ कोरोना प्रकोप विदा लेने का नाम ही नहीं ले रहा। पिछले वर्षान्त तक उसका दबाव कम हुआ और प्रतिबंध घटते वातावरण में देश का उद्यमी, व्यवसायी, स्टार्टअप निवेशक और श्रमशील किसान खुली हवा में दम साधकर फिर से अपने क्षेत्र की टूट-फूट को संवारने में लगना चाहता था। भारत को आत्मनिर्भर बना देने के नारे फिर हवा में गूंजने लगे। भारत को उन्नति के स्वत: स्फूर्त बना देना है, आने वाले साल में, के संकल्प दोहराये जाने लगे जबकि इस बरस के कोरोना प्रकोप के आर्थिक प्रतिबंधों के कारण देश का सकल घरेलू उत्पादन २३ प्रतिशत तक घट गया और आर्थिक विकास दर शून्य से नीचे नौ प्रतिशत तक चली गयी। लेकिन इस वर्ष २०२१ में नया भारत अंगड़ाई ले पाता, रिकार्ड तोड़ बेकारी दूर करने के लिए संसाधन जुटाने और महंगी पर नियंत्रण का संकल्प दोहराता, बदलते वक्त ने कोरोना वायरस के रूप बदलकर लौट आने की सूचना दे दी। यह कोरोना की दूसरी लहर थी, जो कोरोना निरोधी टीका अभियान को पछाड़ कर चली आयी। इसका वायरस अधिक संक्रामक और अधिक मारक था। देश की सरकार की कम प्रतिरोधक तैयारी, चिकित्सा व्यवस्था का चरमराता ढांचा और शारीरिक दूरी के लिए लापरवाह होना देश ने इसे और अधिक मारक और संक्रामक बना गया। लाशों के ढेरों की त्रासदी विकास यात्रा के सब सपनों को झुठलाने लगी और पिछले बरस आम आदमी का जीवन जो असामान्य होता चला गया था, उसे प्रतिबंधरहित बना सामान्य बना देने की कोशिशें की गयीं। मई-जून के शीर्ष संक्रामक महीनों के बाद कोरोना लहर की यह दूसरी उछाल भी दबने लगी, लेकिन उसने पूरी विदा ले ली हो, ऐसा भी नहीं है। अब भी प्रतिदिन चालीस हजार के आसपास संक्रमण के मामले देशमें हो रहे हैं और सैकड़ों मौतें हो जाती हैं। इसमें संदेह नहीं कि इस महामारी से स्वस्थ होने वाले लोगों का औसत भी सत्तानवें प्रतिशत से ऊपर चला गया और निरोधी टीकों के अवरोध के कारण अब लोगों के अस्पताल जाने या मौतें कम हो गयी हैं। लेकिन यह लहर पूरी तरह विदा नहीं हुई कि संसार भर से खबरें आने लगीं कि धूर्त कोरोना वायरस ने फिर अपना रंग बदल लिया। इसकी तीसरी लहर ने अमेरिका और ब्रिटेन जैसे देशों को अपनी गिरफ्त में ले लिया। भारत इस तीसरी लहर से बचना चाहता था, लेकिन केरल, गुजरात और महाराष्ट्र की बढ़ती संक्रमण दर कोरोना का पूर्वोत्तर राज्यों की ओर सरकना फिर आम आदमी की जान सांसत में डालने लगा। टीका अभियान रिकार्ड गति से चलाया जा रहा है। छह-सात महीनोंमें ही ८० करोड़ लोगों का टीकाकरण हो गया। लेकिन यहां भी आंकड़ों में खोट है। पचहत्तर करोड़ लोगोंको केवल एक खुराक टीका लगा है, टीके की दोनों खुराक लगवा लेनेवालों की संख्या बीस प्रतिशत तक ही सिमटी है। इसका अर्थ यह कि देश की तीन-चौथाई आबादी अब भी कोरोना महामारी से पूरी तरह सुरक्षित नहीं। इसके बाद अब तीसरी बूस्टर खुराक की बातें होने लगीं। टीका लगने की दूसरी खुराक की अवधिपर प्रश्न उठे। अभी कह दिया है कि विदेशी चाहें तो उन्हें २८ दिन के बाद टीका लगा दो। फिर भारतीयों को ही ८४ दिन बाद क्यों। क्या ये सब निर्णय फार्मा कंपनियोंकी उत्पादन क्षमता को देखकर तो नहीं हो रहे। फिर यह प्रश्न उठा कि जब सूचना है कि कोरोना की तीसरी लहर नौनिहालों को घेरेगी तो उनके लिए अभी तक टीका लगना शुरू क्यों नहीं किया जा सका। चिकित्सा विशेषज्ञ आशंका जता रहे हैं कि कोरोना की तीसरी लहर का वायरस इतना विकट हो सकता है कि शायद इस टीकाकरण के नियंत्रण में न आये। फिर एक प्रश्न यह भी उठ रहा है कि वर्तमान टीकाकरण अभियान तो कोरोना विरोधी अभियान है। उन टीकों की आमद कब होगी, उनका अभियान कब चलेगा जो इस कोरोना प्रकोप को सिरे से ही धर दबोचे। इस रोग का उन्मूलन कर दे, न केवल संक्रमित संभावितों की निरोध क्षमता को बढ़ाकर ही संतोष करके बैठ जाये। स्पष्ट है कि जब आम जनता के मन में ऐसे प्रश्न उठने लगते हैं तो उसका अर्थ यही है कि लोगों का सरकार के इस महामारी से निबटने के तरीकों के प्रति असंतोष बढ़ा है। यह सही है कि कोरोना से मुकाबले के लिए ब्रिटेन, अमेरिका और रूसके साथ भारत ने भी रिकार्ड समय में कोरोना निरोधी टीके बना लिये हैं। भारत ने तो बहुत त्वरित गति से इस टीकाकरण अभियान को चलाया भी। लेकिन जबतक पूरी तरह हर वायरस से निबटनेवाला कोरोना उन्मूलन टीका आविष्कृत नहीं होता, तबतक लोग पूरी तरह से सुरक्षित अनुभव नहीं करेंगे और सरकार भी उन्हें खुले ढंग से जीने की इजाजत नहीं दे सकती। डेढ़ साल से अधिक हो गया, देश में शिक्षा का वातावरण निस्पन्द पड़ा है। स्मार्टफोनों की सहायता से ऑनलाइन शिक्षा का विकल्प देनेकी कोशिश अवश्य की गयी है लेकिन नयी शिक्षा नीति के सर्वेक्षक बताते हैं कि ऑफलाइन शिक्षा के बिना यह अधूरी है। केवल ऑनलाइन शिक्षा ने पचहत्तर प्रतिशत शहरी और ग्रामीण छात्रों को शिक्षा से उदासीन कर दिया है, यह आंकड़ा चौंकाने वाला है। अब जब ऑफलाइन शिक्षा की अनिवार्यता जानकर स्कूल और कालेज खोले जा रहे हैं तो उनका वातावरण कोरोना की सहम से दबा हुआ है और पूरी तरह से उपादेय नहीं है। यही हाल इस कोरोना काल के लिए उत्पादकों और निवेशकों के लिए बाजारों में उपभोक्ता मांग का भी हुआ है। कोरोना के अनिश्चय के कारण यह मांग सामने नहीं आ रही। इस बीच उपभोक्ता का व्यवहार भी बदल गया है। वह सीधी मांग के स्थान पर डिजिटल मांग, अर्थात्ï क्रेडिट कार्ड और ईएमआईपर आधारित मांग पेश कर रहा है। व्यापार का ढंग बदल गया और बिक्री के सटीक अनुमान भी लगाने कठिन हो रहे हैं। इसलिए कोरोना अवधि में अपनायी गयी उदार साख नीति और दो आर्थिक बूस्टर भी अपेक्षित निवेश पैदा नहीं कर सके और न ही रोजगार अवसरों पर सकारात्मक प्रभाव पड़ा है। अब इस विकट स्थिति का एक ही समाधान नजर आता है कि आमजन, किसान, मजदूर और उत्पादक इस असामान्य जीवन को सामान्य जानकर अपना लें। शारीरिक दूरी रखना और मास्क पहनना हमारे दैनिक जीवन का अनिवार्य अंग बन जाये। टीकों की आपूर्ति और टीकाकरण की गति में कोई कोताही होनी नहीं चाहिए क्योंकि इस समय कोरोना के प्रकोप से बचाव के लिए यही हमारी एकमात्र आशा है।", 
  "Topic18": "मन चंचल है। मन की स्थिरता शांति प्रदान करती है। परंतु मन के तुरंग उसे कहां स्थिर रहने देते हैं। मन ही है, जिसके लिए कोई स्थान दुर्गम नहीं है। मन ही है, जिसकी गति प्रकाश की गति से भी अधिक है या यूं कह लीजिए कि समस्त ब्रह्माण्ड में सबसे तेज गति मन की ही है। मन की शांति के लिए मनुष्य युगों-युगों से भटक रहा है। कभी वर्षों तपस्या कर अपने शरीर को हड्डियों का पिंजर बनाया तो कभी वर्षों सिद्धियां प्राप्त करने में गुजर दिया। आज भी मनुष्य मन की शांति के लिए दर-दर भटक रहा है। विज्ञान ने कितनी ही प्रगति क्यों न कर ली हो परंतु जीवन और मृत्यु का रहस्य अभी तक नहीं सुलझा पाया। कोई भी यंत्र, कोई भी उपकरण ऐसा नहीं बना पाया जिससे वह किसी मृत शरीर में फिर से प्राण फूंक सके। जन्म से पहले और मृत्यु के बाद का रहस्य तो क्या सुलझा पाता। यह सभी प्रश्न मनुष्य के मन में सदैव बने रहते हैं। कहते हैं कि जीव चौरासी लाख योनियों में भटक कर मनुष्य जन्म को पाता है, ताकि इस जन्म में वह भक्ति और सद्कर्मों से चौरासी के फेरसे मुक्त हो सके। परंतु मनुष्य जन्म की वास्तविकता यह है कि इस एक जन्म में ही उसके चौरासी लाख चक्कर बन जाते हैं। वह बचपन से ही ऐसे उलझ जाता है कि उसे कुछ सोचने तक का वक्त नहीं मिलता। मोह माया के फेर में पड़ा मनुष्य चौरासी के फेर से छूटने के बारे कैसे सोच सकता है। ईश्वर ने मनुष्य को देखने के लिए दो आंखें प्रदान की हैं। इन आंखों से वह बाह्य परिवेश को ही देख पाता है। परंतु घर गृहस्थी के चक्कर में फंसा मनुष्य कुछ और देख ही नहीं सकता सिवाय दूसरों की बुराइयों, कमियों और अपनी अच्छाइयों के। उसका मन उसे नीचा नहीं देखने देता। इसलिए वह अपने प्रति हमेशा सकारात्मक ही सोचता है। सत्य यही है कि किसी को भी अपनी पीठ के दाग नजर नहीं आते। हम अपनी आंखें खुली रखकर एक निश्चित परिधिमें ही देख सकते हैं। हम कभी अपने भीतर देखने की कोशिश नहीं करते। कभी अपने अंतर्मन को टटोलने का प्रयत्न नहीं करते। आंखें बंद कर जिस दिन हम अपने भीतर देखना शुरू कर देंगे उसी दिन हमारी सारी तलाश खत्म हो जायगी। हम न केवल अपने आपको जान पायंगे, बल्कि अपनी कमियों, अपनी खूबियों के साथ साथ ही परमात्मा को भी मन के भीतर ही पायंगे। वह अकाट्य सत्य जिसको कोई झुठला नहीं सकता वह केवल हम अपने भीतर ही पा सकते हैं। लेकिन उस सर्वशक्तिमान के अपने भीतर साक्षात्कार करने से पूर्व आवश्यकता है स्वयं से साक्षात्कार की। क्योंकि हम अपने से भी अनभिज्ञ हैं, अपरिचित हैं। जिस दिन हम अपने आपको जान लेंगे तो ईश्वर से साक्षात्कार करना आसान हो जायेगा। वास्तव में महानता उसी की  है जो सभी कर्मों को निभाता हुआ निरलिप्त अवस्था में रहता है। जैसे कमल का फूल जल में रहता है। जल में रहकर भी जल से विलग रहता है, उसकी निरलिप्त अवस्था रहती है। कोई समझाने के लिए कहे कि कमल के फूल को यदि निरलिप्त रहना है तो उसे उठाकर किसी स्थान पर रख दीजिए। तब वह खुद पानी से निरलिप्त हो जायगा। यदि पानी ही नहीं है तो निरलिप्त किससे होगा। उसके निरलिप्त रहनेकी परख तो तभी होगी, जब वह पानी में रहकर निरलिप्त रहकर दिखायगा। वह पानी में मौजूद रहे तभी तो मालूम पड़े कि वह कितना निरलेप रह सकता है। इसी तरह भक्तों, महापुरषों की भावना रही है। भक्त इसी समाज में रहे और अपने फर्जों को निरलेप रहकर निभाते रहे हैं। वह चाहे किसी युग में संसार में आये, उन्होंने कर्मों से मुख नहीं मोड़ा। वे अपने परिवार में रहे और हर प्रकार के कर्तव्यों का पालना किया। यह सब कुछ करते हुए भी उनकी निरलेप अवस्था बनी रही। एक राजा और रानी थे। दोनों को ध्यान आया कि माया को छोड़कर कहीं जायं। रास्ते में राजा की नजर सोने के एक टुकड़े पर पड़ी। ज्यों ही उसने सोने का टुकड़ा देखा, फटाफट मिट्टी उठाकर उसके ऊपर डाल दिया ताकि वह सोनेका टुकड़ा दिखाई न दे। रानी ने उसे मिट्टी डालते हुए देख लिया। उसने पूछा कि यहां आप क्या कर रहे थे। राजा बोले, यहां सोनेका टुकड़ा पड़ा था, मैंने सोचा कि यदि आपकी नजर सोनेके टुकड़ेपर गयी तो आपको लालच आ जायगा, इसलिए मैंने ऊपर मिट्टी डाल दी। रानीने कहा कि आपको स्वर्ण का अब भी ध्यान है? मैं तो इसे पहले ही मिट्टी मान चुकी हूं। इसी तरह भक्त महापुरुष सभी पदार्थों को मिथ्या मानते हैं। निरलेप जीवन में अहंकार बड़ी बाधा पैदा करता है, क्योंकि अकसर इनसान को भ्रम हो जाता है कि शायद मैं खुद ही परिवार का पालन-पोषण कर रहा हूं। अकसर कह भी दिया जाता है कि दाने-दाने पर लिखा है खाने वाले का नाम, लेकिन दास तो ऐसा मानता है कि दाने-दाने पर लिखा है देने वाले का नाम। दान देने वाला तो प्रभु है, यदि इसकी कृपा न हो तो इनसान के सामने भले ही अनेक पदार्थ पड़े रहें, उनमें से एक छोटा-सा कौर भी उठाकर मुंह में नहीं डाल सकता। भक्त हमेशा दातार की कृपा को ही मानते हैं। यदि कोई व्यापार करता है तो भी ऐसा ही मानता है कि दातार यदि दिन में बीस-पचीस ग्राहक भी आ गये हैं तो ये मेरे यतन के कारण नहीं, बल्कि तू मुझे रोजी-रोटी देना चाहता है।", 
  "Topic19": "आतंकवाद का दिनोंदिन बढ़ता खतरा पूरे विश्व के लिए बड़ी चुनौती है। यदि अब भी नहीं चेते तो आनेवाली पीढ़ी हमें कभी माफ नहीं करेगी। काबुल हवाई अड्डे के पास गुरुवार को हुए बम धमाकों ने पूरी दुनिया को झकझोर दिया है। इस आत्मघाती हमले में बड़ी संख्या में महिलाएं, बच्चे और पुरुष हताहत हुए हैं, जो मानवता के नाम पर कलंक है। भारत ने इस कायराना आतंकी हमलेकी संयुक्त राष्ट्र सुरक्षा परिषद में कड़ी निन्दा की है। संयुक्त राष्ट्र सुरक्षा परिषद में भारत के स्थायी प्रतिनिधि एवं सुरक्षा परिषद के अध्यक्ष राजदूत टी.एस. विरुमूर्ति ने संयुक्त राष्ट्र सुरक्षा परिषद (यूएनएससी) की ब्रीफिंग में कहा कि ये हमले आतंकवाद और दहशतगर्दों को शरण देनेवालों के खिलाफ विश्व के सभी देशों को एकजुट खड़े होने की आवश्यकता को भारत के दावे को मजबूत करते हैं। काबुल में हुए आतंकी हमले की जिम्मेदारी इस्लामिक स्टेट की खुरासान शाखा ने ली है जिसे खड़ा करने में पाकिस्तान की महत्वपूर्ण भूमिका रही है। काबुल हवाई अड्डे के बाहर धमाकों में मारे गये लोगों में अमेरिकी सेना के १३ कमाण्डो भी शामिल हैं जिनकी शहादत का बदला अमेरिका ने ३६ घण्टे के अन्दर ले लिया। अमेरिका ने पूर्वी अफगानिस्तान में शनिवार को जबरदस्त एयर स्ट्राइक किया, जिसमें आईएसआईएस खुरासान के मास्टर माइण्ड के मारे जाने का दावा किया गया है। साथ ही अफगानिस्तान में इसके कई ठिकानों को ध्वस्त कर दिया। अमेरिका ने आतंकी संघटनों के विरुद्ध काररवाई की शुरुआत कर दी है और इसका अगला कदम अफगानिस्तान का भविष्य तय करेगा। यही समय है विश्व के सभी देशों को अमेरिका के साथ कदम से कदम मिलाकर चलने का ताकि आतंकवाद के खतरे को हमेशा के लिए नेस्तनाबूद किया जा सके। काबुल में आईएसआईएस के हमले को भारत ने बहुत गम्भीरता से लिया है। अफगानिस्तान पर तालिबान के कब्जे से पाकिस्तान विशेष रूप से उत्साहित है, क्योंकि तालिबान का पाकिस्तानी आतंकी गुटों से साठगांठ है जो भविष्य में कश्मीर के लिए भी खतरनाक संकेत है। तालिबान और आईएसआईएस गठजोड़ कश्मीर के पूरे क्षेत्र में चुनौती बन सकता है। काबुल का हमला चेतावनी है, इसे अमेरिका, नाटो और अन्य प्रभावी देशों को समझना होगा। तालिबान, आईएसआईएस खुरासान और हक्कानी नेटवर्क एक ही थाली के चट्टे-बट्टे हैं, जो पूरी दुनिया के लिए चुनौती बने हुए हैं। हालांकि इनके बीच भारी मतभेद है लेकिन कट्टïर विचारधारा काफी हदतक एक समान है जिसे समाप्त किया जाना चाहिए। भारत का आतंक के खिलाफ एकजुटता पर जोर किसी एक देश के लिए नहीं, बल्कि पूरी दुनिया के लिए है। आतंकवाद पर दोहरा मानक उचित नहीं है। वैश्विक स्तर पर एकजुटता समय की मांग है। सीमा विवाद के बीच पूर्वोत्तर राज्यों में बढ़ती उग्रवादियों की सक्रियता गम्भीर चिन्ता का विषय है। असम और मिजोरम के बीच हिंसक झड़प के बाद दोनों राज्यों के बीच गम्भीर तनाव बना हुआ है। तनाव कितना गम्भीर है, इसका अन्दाजा इसी से लगाया जा सकता है कि असम को अपने नागरिकों को मिजोरम न जाने की एडवायजरी जारी करनी पड़ी है। यह देश के इतिहास में पहला अवसर है, जब किसी राज्य को अपने नागरिकों को दूसरे राज्यों में जाने से रोकना पड़ रहा है। इस दुर्भाग्यपूर्ण स्थिति के बीच असम में उग्रवादियों की बढ़ती सक्रियता सरकार की मुसीबतें बढ़ाने वाली हैं। असम के दीमा हसाओ जिले में दीमसा नेशनल लिबरेशन आर्मी के उग्रवादियों ने कोयला, सीमेण्ट लेकर जा रहे पांच ट्रक चालकों की हत्या कर दी और सात ट्रकों को आग के हवाले कर दिया। दो ट्रक चालकों की गोली लगने और तीन की झुलसने से दर्दनाक मौत हो गयी, जबकि कुछ चालकों और उनके सहायकों ने जंगलों में भाग कर अपनी जान बचायी। उग्रवादी संघटन दीमसा नेशनल लिबरेशन आर्मी दीमा हसाओ और कार्बी अंगलोंग के अलावा पड़ोसी राज्य नगालैण्ड में भी सक्रिय हैं और ये अपहरण और फिरौती वसूली करते हैं। इनपर रोक लगाने के लिए पूर्वोत्तर राज्यों को विशेष अभियान चलाना चाहिए, नहीं तो परिवहन सेवा प्रभावित होने से सामानों की आपूर्ति बाधित होगी और राज्य की अर्थव्यवस्था प्रभावित होगी इसलिए राज्यों की जिम्मेदारी है कि वह अपने यहां इस तरह की गतिविधियों को पनपने न दें। इसके साथ ही सीमा विवाद का निबटारा शीघ्र होना चाहिए जिससे राज्यों के बीच आपसी सौहार्द बना रहे और वे एक दूसरे के विकास में सहभागी बने। उग्रवादी गतिविधियों को अंजाम देनेवालों के खिलाफ संयुक्त अभियान चलाकर इस तरहकी गतिविधियों का दमन करें। यह कोई राज्य अपने बल पर नहीं कर सकता, क्योंकि उग्रवादी घटना को अंजाम देने के बाद सीमावर्ती राज्यों में शरण ले लेते हैं, इसलिए जरूरी है कि प्रभावित और सीमावर्ती राज्य मिलकर उग्रवादियों के खिलाफ अभियान चलायें।", 
  "Topic20": "नये कृषि कानूनों के खिलाफ आन्दोलन कर रहे किसानों को सर्वोच्च न्यायालय ने बुधवार को एक उपयोगी और व्यावहारिक सुझाव देते हुए कहा है कि हम हालात को समझते हैं और चाहते हैं कि बातचीत से मामले को सुलझाया जाय। किसानों के प्रदर्शन पर शीर्ष न्यायालय ने गम्भीर चिन्ता भी जतायी है। कृषि कानूनों को रद करने के खिलाफ एक याचिका भी दाखिल की गयी है। प्रधान न्यायाधीश न्यायमूर्ति एस.ए. बोबड़े ने याचिकाकर्ता से ही सवाल किया कि आपको पता है न्यायालय में किसान प्रदर्शन को लेकर क्या चल रहा है? प्रधान न्यायाधीश ने कहा कि हम दूसरे मामलों के साथ इसे भी इसलिए सुनना चाहते हैं क्योंकि प्रदर्शन को लेकर अभी तक कोई हल नहीं निकला है। न्यायालय चाहता है कि बातचीत से हल निकाला जाय। उन्होंने कहा कि किसानों के विरोध के बारे में स्थितिमें कोई सुधार नहीं हुआ है। एटार्नी जनरल के. के. वेणुगोपाल ने आशा व्यक्त की है कि पार्टियां निकट भविष्य में किसी नतीजे पर पहुंच सकती हैं। इसे अच्छा संकेत माना जा सकता है। केन्द्र सरकार और किसानों के बीच चार जनवरी को सातवें दौर की वार्ता में कोई परिणाम नहीं निकला। आठ जनवरी को बिगड़ी बात को बनाने के लिए कोशिशें जारी हैं, लेकिन आन्दोलनकारी किसानों का रवैया कुछ अलग ही है। वे आन्दोलन को और तेज करने पर अड़े हुए हैं। इसके लिए तैयारी भी चल रही है। गुरुवार को ट्रैक्टर मार्च को धार देने की कोशिश की जा रही है। केन्द्रीय कृषिमंत्री आश्वस्त हैं कि वार्ता से हम समाधान तक अवश्य पहुंच जायंगे। अब प्रश्न यह है कि जबतक दोनों पक्ष नरम और लचीला रवैया नहीं अपनायेंगे तबतक कोई परिणाम नहीं निकलनेवाला है। किसान नेता कानून रद करने से कम किसी बात पर तैयार नहीं है, जबकि केन्द्र सरकार सभी आवश्यक संशोधन करने के पक्ष में है। वस्तुत: किसानों के आन्दोलन में राजनीति के प्रवेश से स्थिति जटिल हो गयी है। आन्दोलन का लम्बा चलना ठीक नहीं है। कड़ाके की ठण्ड और कोरोना तथा बर्डफ्लू के कहर से खतरे भी बढ़ गये हैं। ऐसी स्थिति में सर्वोच्च न्यायालय का सुझाव व्यावहारिक और उपयोगी है। वार्ता के माध्यम से ही मामले का समाधान निकालना होगा। इसे प्रतिष्ठा का प्रश्न नहीं बनाया जाना चाहिए। यह सभी लोग चाहते हैं कि किसानों के हितों की रक्षा होनी चाहिए इसलिए जरूरी है कि शीर्ष न्यायालय की चिन्ता और सुझावों को ध्यान में रखते हुए इस प्रकरण का शीघ्र समाधान निकाला जाय। पाकिस्तान अपनी करनी से कई बार विश्व बिरादरी में शर्मसार हुआ है। पाकिस्तान में हिन्दुओं के आस्था स्थलों पर हमले पर वहां की सर्वोच्च न्यायालय ने न्यायसंगत आदेश देकर इमरान सरकार को सख्त सन्देश दिया है। यह पहला अवसर है जब वहां की सर्वोच्च न्यायालय ने माना है कि इस तरह की घटना से अन्तरराष्ट्रीय बिरादरी में पाकिस्तान को शर्मसार होना पड़ता है। पाकिस्तान के प्रधानमंत्री इमरान खान के गृह राज्य खैबर पख्तूनख्वा के करक जिले में अवस्थित एक सदी पुराने कृष्ण मन्दिर और संत परमहंसजी महाराज की समाधि को वहां के मौलवियों के नेतृत्व में भारी भीड ऩे जमकर तोड़-फोड़कर आग लगा दी थी। इस घटना को लेकर स्थानीय से लेकर अन्तरराष्ट्रीय बिरादरी में जबरदस्त आक्रोश के कारण वहां की सर्वोच्च न्यायालय को इस मामले को स्वत: संज्ञान में लेना पड़ा। प्रधान न्यायाधीश न्यायमूर्ति गुलजार अहमद की अध्यक्षता वाली तीन न्यायमूर्तियों की पीठ ने इवैन्यू प्रापर्टी ट्रस्ट बोर्ड (ईपीटीबी) को मन्दिर और समाधि स्थल का पुनर्निर्माण करने का आदेश दिया है। इसके साथ ही कोर्ट ने पाकिस्तान में अवस्थित हिन्दू मन्दिरों की पूरी जानकारी मांगी है। ईपीटीबी एक स्वायत्तशासी बोर्ड है जो विभाजन के बाद भारत चले गये हिन्दुओं और सिखों की धार्मिक सम्पत्तियों और मन्दिरों, गुरुद्वारों का प्रबन्धन करता है लेकिन वह हिन्दुओं के धार्मिक स्थलों की रक्षा नहीं कर पा रहा है। पाकिस्तान के अत्याचार से वहां से हिन्दुओं का पलायन लगातार जारी है। १९४७ में पाकिस्तान में जहां ४२८ हिन्दू मन्दिर थे, लेकिन वर्तमान में मात्र बीस हिन्दू मन्दिर बचे हैं। जबसे पाकिस्तान में इमरान खान की सरकार आयी है तबसे कट्टरपंथियों का दबाव बढ़ गया है। वे आये दिन हिन्दुओं और उनके आस्था स्थलों को निशाना बना रहे हैं। ऐसे में वहां की सर्वोच्च न्यायालय का मामले को स्वत: संज्ञान में लेना न्याय की जीत का भरोसा बढ़ानेवाला है। इमरान सरकार को न्यायपालिका के आदेश का सम्मान करते हुए हिन्दुओं के आस्था स्थलों की सुरक्षा चौकस करनी चाहिए। पाकिस्तान के सर्वोच्च न्यायालय का आदेश स्वागतयोग्य है और इसका शीघ्रतिशीघ्र अनुपालन सुनिश्चित होना चाहिए।", 
  "Topic21": "नये कृषि कानूनों के खिलाफ किसानों के आन्दोलन के ४८वें दिन सर्वोच्च न्यायालय ने मंगलवार को एक बड़ा कदम उठाते हुए तीनों कानूनों पर अगले आदेश तक रोक लगाने के साथ ही इन कानूनों पर नये सिरे से चर्चा के लिए एक समिति बनाने की भी घोषणा की है, जो न केवल स्वागतयोग्य है अपितु समाधान की ओर बढऩे का एक सकारात्मक कदम भी है। शीर्ष न्यायालय ने सख्ती दिखाते हुए यह भी कहा है कि कोई भी ताकत हमें कृषि कानूनों के गुण-दोष के मूल्यांकन के लिए समिति गठित करने से नहीं रोक सकती है। यह न्यायिक प्रक्रिया का हिस्सा होगी। समिति यह बतायेगी कि किन प्रावधानों को हटाया जाना चाहिए, फिर वह कानूनों से निबटेगा। प्रधान न्यायाधीश न्यायमूर्ति एस.ए. बोबड़े, न्यायमूर्ति ए.एस. बोपन्ना और न्यायमूर्ति बी. रामसुब्रमण्यम की पीठ के इस आदेश पर शीर्ष न्यायालय का यह भी कहना है न्यायालय का यह निर्णय किसी पक्ष की जीत नहीं, सिर्फ निष्पक्षता की जीत है। न्यायमूर्ति बोबड़े ने कहा कि हम समस्या का समाधान चाहते हैं और इसके लिए समिति का गठन जरूरी है। जो लोग वास्तव में हल चाहते हैं वे समिति के पास जा सकते हैं। समिति हमें रिपोर्ट देगी। हम कानून को सस्पेण्ड करना चाहते हैं लेकिन सशर्त। यह अनिश्चितता के लिए नहीं है। प्रधान न्यायाधीश ने कहा है कि कल किसानों के वकील ने आश्वस्त किया है कि किसान २६ जनवरी को ट्रैक्टर रैली नहीं निकालेंगे। शीर्ष न्यायालय ने सोमवार को ही अपने नये आदेश के सन्दर्भ में संकेत कर दिया था लेकिन किसान नेताओं ने कहा था कि वे समिति के पक्ष में नहीं हैं। इस पर न्यायालय का यह कहना भी सही है कि यदि किसान सरकार के समक्ष जा सकते हैं तो फिर समिति के समक्ष क्यों नहीं। अब किसान नेताओं को अपने रवैये में परिवर्तन करते हुए न्यायालय के आदेशों का सम्मान करना चाहिए जिससे कि किसी स्वीकार्य निर्णय तक पहुंचा जा सके। कड़ाके की ठण्ड और कोरोना संकट के दौरान अब आन्दोलन को लम्बे समय तक खींचना उचित प्रतीत नहीं होता है। कानूनों को रद करने की मांग पर अड़े रहने से समाधान तक नहीं पहुंचा जा सकता है। न्यायालय ने कहा है कि हम समस्या को सबसे अच्छे तरीके से हल करने की कोशिश कर रहे हैं। न्यायालय के नये आदेश और समिति के गठन से समस्या की वास्तविकता तक पहुंचने और उसके अनुरूप समाधान निकालने में काफी सहायता मिलेगी। शीर्ष न्यायालय सोमवार को ही केन्द्र सरकार के रवैये पर अपनी नाराजगी जता चुका है और किसान संघटनों को भी हिदायतें दी थी। मंगलवार के न्यायालय के आदेश सार्थक दिशा में हैं और इससे समाधान तक पहुंचने की उम्मीद की जा सकती है। अमेरिकी संसद पर हमले को लेकर राष्ट्रपति डोनाल्ड ट्रम्प जहां पूरी तरह घिर गये हैं, वहीं उनके खिलाफ अमेरिकी सदन में महाभियोग की काररवाई शुरू किये जाने से उनका राजनीतिक संकट और गहरा हो गया है। हालांकि खुद को माफी देने के बारे में अपने समर्थकों और कानूनी विशेषज्ञों से मंत्रणा कर रहे हैं, लेकिन इसका कितना फायदा उनको मिलेगा, यह कहना काफी मुश्किल होगा, क्योंकि अब डेमोक्रेट सांसदों के साथ रिपब्लिकन सांसद भी मुखर होने लगे हैं। ट्रम्प के कार्यकाल का यह दूसरा महाभियोग प्रस्ताव है। सत्ता के दुरुपयोग के आरोप में ट्रम्प के खिलाफ प्रतिनिधि सभा में महाभियोग प्रस्ताव पारित हुआ था। हालांकि दो सप्ताह तक चली सुनवाई के बाद सीनेट ने उन्हें बरी कर दिया था। अमेरिकी इतिहास में अब तक सिर्फ दो राष्ट्रपतियों के खिलाफ महाभियोग की काररवाई हुई है। १९६८ में एंड्रयू जानसन एवं १९९८ में बिल क्लिंटन के खिलाफ महाभियोग चलाया गया था। हालांकि इन दोनों राष्ट्रपतियों को जांच के बाद बख्श दिया गया था। १९७४ में वाटरटगेट कांड में रिचर्ड निक्सन के खिलाफ भी महाभियोग लाया जानेवाला था लेकिन उन्होंने पहले ही इस्तीफा दे दिया था। अमेरिका की राजनीति में लोकतंत्र को शर्मसार करनेवाली घटनों को लेकर ट्रम्प की चहुंओर आलोचना हो रही है और अमेरिकी सदन का मानना है कि राष्ट्रपति ट्रम्प के पद पर बने रहना लोकतंत्र और संविधान के लिए खतरा है। अमेरिकी राजनयिकों ने इस घटना की तुलना नाजियो से कर ट्रम्प को एक नाकाम नेता बताया है। इससे दुनिया में लोकतांत्रिक मूल्यों को बढ़ावा देने और उनकी हिफाजत करने की अमेरिकी प्रतिष्ठा को गहरा धक्का लगा है। हालांकि ट्रम्प शान्तिपूर्ण तरीके से सत्ता हस्तान्तरण के लिए तैयार हैं लेकिन महाभियोग की प्रक्रिया तेज होने के साथ ट्रम्प पर अपने कार्यकाल के पहले ही पद छोडऩे का दबाव बढ़ गया है। इससे उनकी मुश्किलें और बढ़ती जा रही हैं। उचित तो यह होगा कि ट्रम्प अपने समर्थकों के कुकृत्यों पर राष्ट्र से सार्वजनिक रूप से माफी मांगें और अपने पद से इस्तीफा दें।", 
  "Topic22": "कोरल भारत में कोरोना संक्रमण की तीसरी लहर की भी पहेली साबित हो रहा है। माना जा सकता है कि पूरे देश का औसतन ५० फीसदी से ज्यादा संक्रमण केरल में ही है। भारत सरकार और महामारी विशेषज्ञों का चिंतित होना स्वाभाविक है। केरल के करीब नौ जिलों में कोरोना वैक्सीन की दोनों डोज ले चुके कई लोग कोविड पॉजिटिव पाये जा रहे हैं। ये एक नया ट्रेंड सामने आ रहा है, जिसके स्वास्थ्य विभाग समेत सरकार की भी चिंता बढ़ा दी है। केरल में अब तक टीका लगवाये ४० हजार लोगों में संक्रमण के मामले देखे जा चुके हैं। टीके के बावजूद संक्रमण हो जाने को ब्रेकथ्रू इन्फेक्शन भी कहा जाता है। वहीं यूएस के सेंटर्स फॉर डिसीज कंट्रोल ऐंड प्रिवेंशन (सीडीसी) के मुताबिक, ब्रेकथ्रू इंफेक्शन ऐसे इंफेक्शन को कहते हैं जहां कोरोना वैक्सीन की दोनों डोज लेने के १४ दिन या उससे ज्यादा दिन बात कोई व्यक्ति कोरोना पॉजिटिव पाया जाय। ऐसे में इस ब्रेकथ्रू इंफेक्शन ने चिंता बढ़ा दी है। देश भर में कम हो रहे कोरोना मामलों के बीच केरल में जानलेवा वायरस के नये मामलों की संख्या एक बार फिर बेकाबू हो गयी है। पिछले हफ्ते केरल में दैनिक मामले तीन महीने के उच्च स्तर पर पहुंच गये, पिछले २४ घंटे में यहां २४,२९६ कोरोना केस दर्ज हुए। इसके साथ ही केरल में कोरोना वायरस संक्रमितों की कुल संख्या बढ़कर ३८,५१,९८४ हो गयी, जबकि १७३ और मरीजों की मौत होने से मृतकों की तादाद १९,७५७ पर पहुंच गयी। देश में बीते सप्ताह ३७,५९३ नये मामले दर्ज किये गये, जो १३ अगस्त के बाद से एक दिन में सबसे अधिक है। वहीं, इस दौरान ३४,१६९ कोरोना मरीज ठीक भी हुए हैं। स्वास्थ्य मंत्रालय के मुताबिक देश में कोरोना से ठीक होने वाले मरीजों का रिकवरी रेट बढ़कर ९७.६७ फीसदी हो गया है। देशभर के कुल नये कोरोना मामलों का ८७.१ फीसदी हिस्सा सिर्फ पांच राज्यों से है, जिसमें से अकेले केरल में ६४.६३ फीसदी नये केस दर्ज किये गये हैं। सबसे ज्यादा मामलों वाले राज्यों की बात करें तो केरल में २४,२९६ कोरोना मामले, महाराष्टï्र में ४,३५५, तमिलनाडुमें १,५८५, कर्नाटक में १,२५९ और आंध्र प्रदेश में १,२४८ मामले सामने आये हैं। पिछले दिनों देश में कोरोना से ६४८ मरीजों की मौत हई है, जिसमें २८८ मौतें महाराष्टï्र में और १७३ मौतें केरल में हुई हैं। देश में वर्तमान में कोरोना के सक्रिय मामलों की संख्या ३,२२,३२७ है। केरल में २६ मई के बाद यह पहली बार है जब एक दिन में सामने आये कोरोना संक्रमण के नये मामलों की संख्या २४ हजार से अधिक रही है। २६ मई को केरल में कोरोना वायरस संक्रमण के २८,७९८ नये मामले सामने आये थे। केरल के आंकड़ों को देखें तो राज्यमें २९ मई के बाद २७ जुलाई को संक्रमण के नये मामलों की संख्या बीस हजार से अधिक रही थी जब २२,१२९ नये मामले सामने आये थे। इसके बाद से केरल में लगातार प्रतिदिन नये मामलों की संख्या बीस हजार के आसपास ही रही है। मंगलवार से पहले तीन दिनों में केरल में दैनिक नये मामलों की १७ हजार से नीचे ही रही थी। वर्तमान में केरल में उपचाराधीन मरीजों की संख्या १,५९,३३५ है। भारतीय चिकित्सा अनुसंधान परिषद के मुताबिक भारत में कल कोरोना वायरस के १७,९२,७५५ सैंपल टेस्ट किये गये, जिसके बाद कुल टेस्टिंग की संख्या ५१,११,८४,५४७ हो गयी है। महाराष्टï्र और दिल्ली समेत कई राज्यों में कोविड-१९ के नये मामलों में काफी कम आयी है और देश में कोरोना वायरस की दूसरी लहर की रफ्तार कम हो गयी है, लेकिन इस बीच केरल में कोरोना के लगातार बढ़ रहे नये मामलों ने चिंता बढ़ा दी है। नये केस को देखते हुए केंद्र सरकार ने एक एक्सपट्र्स की टीम केरल भेजी है, जिसने राज्य में कोरोना विस्फोट की असली वजह का खुलासा किया है। केंद्र सरकार की एक्पट्र्स टीम के अनुसार, केरल में कोरोना वायरस के नये मामलों से लगातार वृद्धि का सबसे बड़ा कारण होम आइसोलेशन में रह रहे कोविड-१९ के मरीजों की निगरानी में लापरवाही है। इस वजह से राज्य में कोरोना के नये केस तेजी से बढ़ रहे हैं और देशभर के दैनिक मामलों के ५० प्रतिशत मामले यहां दर्ज किये जा रहे हैं। इंडियन एक्सप्रेस की रिपोर्टके अनुसार, केंद्र सरकार ने २९ जुलाई को छह सदस्यीय टीम को केरल भेजा था, जो स्थिति का जायजा ले रही है। इस टीम की अगुवाई नेशनल सेंटर फॉर डिजीज कंट्रोल के डायरेक्टर डाक्टर सुजीत सिंह कर रहे हैं और टीम फिलहाल सबसे ज्यादा पॉजिटिविटी रेट वाले जिलों का दौरा कर रही है। रिपोर्ट के मुताबिक केरल में लॉकडाउन की धज्जियां उड़ीं, संक्रमण में बेतहाशा वृद्धि हुई। केरल गयी उच्च स्तरीय समिति की रिपोर्ट के मुताबिक जिन जिलों में लॉकडाउन लगाया गया, वहां पहला सप्ताह बेअसर रहा है। कुछ जिलों में संक्रमण दर १७ फीसदी से भी अधिक मिल रही है। समिति ने कंटेनमेंट जोन, बफर जोन में बेहतर कार्य करने की सलाह दी है। केरल में जन-स्वास्थ्य का बुनियादी ढांचा दूसरे राज्यों की तुलना में काफी बेहतर है। कोरोना टीकाकरण, टेस्टिंग प्रति दस लाख आबादी, मृत्यु-दर, अन्य वायरस की पहचान करने में और मास्क का इस्तेमाल करने आदि में केरल या तो अव्वल रहा है अथवा अन्य की अपेक्षा बेहतर रहा है। बावजूद इसके वहां कोरोना के हालात बेकाबू स्थितिमें पहुंचे हुए हैं। चिंता के कुछ और पहलू भी गौरतलब हैं, क्योंकि विशेषज्ञों के आकलन हैं कि केरल कोरोना की तीसरी लहर की आधार-भूमि साबित हो सकता है। जन-स्वास्थ्य का मजबूत ढांचा और आम जागरूकता व्यापक होने के बावजूद केरल के अधिकतर हिस्सों में संक्रमण दर देश के अन्य राज्यों के मुकाबले काफी अधिक रही है। यही केरल को पहेली बनाये हुए है। जब देशभर में कोरोना संक्रमण के मामले शांत या बेहद कम हो चुके हैं, तब केरल सबसे ज्यादा संक्रमित राज्य बना है। केरल के संक्रमण का बुरा असर आसपास के राज्यों पर पड़ रहा है। हालांकि पहले की अपेक्षा संक्रमण कम हुआ है, लेकिन फिर भी विशेषज्ञ और चिकित्सक मान रहे हैं कि यदि सितंबर माह के अंत में कोरोना की तीसरी लहर के लक्षण स्पष्ट होने लगे तो उसमें केरल का बड़ा योगदान होगा। दरअसल केरल में कोरोना संक्रमण के लगातार फैलने की वजह रही है कि वहां मई से संपूर्ण लॉकडाउन लागू नहीं किया। मई में ही संक्रमण ‘पीक पर था। ईद के त्योहारी मौसम में ढील दी गयी, नतीजतन भीड़ सड़कों और बाजारों में पसर गयी। संक्रमण का बुनियादी कारण यही है। बीते दिनों ओणम का त्योहार मनाया गया। सरकारें त्योहारों पर बंधन लगाना नहीं चाहतीं, क्योंकि वही उनका राजनीतिक वोट बैंक है। प्रदेश सरकार के साथ केरल की जनता को स्थिति की गम्भीरता समझनी होगी। वरना कोरोना जानलेवा साबित हो सकता है।", 
  "Topic23": "आजादी का अमृत महोत्सव जन-जन की चेतना को स्वतंत्रता के संघर्ष की महान गाथाओं, उसकी पृष्ठभूमि में व्याप्त मूल प्रेरणाओं, आकांक्षाओं से जोडऩे का अनूठा एवं अनुपम महोत्सव है। हम उस ऐतिहासिक अवसर एवं कालखंड के साक्षी बनने जा रहे हैं, जहां ठहर कर हर भारतवासी को सिंहावलोकन करना चाहिए कि स्वतंत्रता के पीछे की मूल भावना-प्रेरणा, आदर्श-आकांक्षा, ध्येय-स्वप्न को हम कितना एवं किस अनुपात में साकार कर पाये हैं। यह सनातन के गौरव और आधुनिक की चमक को याद करने का अभूतपूर्व अवसर है। यह अपनी विरासत और अतीत के आलोक में वर्तमान का आकलन कर भविष्य की दिशा एवं मार्ग तय करने का अवसर है। एक समाज एवं राष्ट्र के रूप में यह अपने स्वाभिमान तथा गौरव के पुनस्र्मरण एवं पुनस्र्थापन का अवसर है। यह सत्य है कि पांच हजार वर्ष से भी अधिक प्राचीन राष्ट्र के लिए ७५ वर्ष का कालखंड बहुत लंबा और विस्तीर्ण नहीं होता। वैदिक काल से लेकर अबतक की सुदीर्घ यात्रा में एक राष्ट्र के रूप में हमने तमाम उतार-चढ़ाव देखे और हर पराजय या विध्वंस के पश्चात फिर उठ खड़े हुए। हमारा इतिहास पीड़ा एवं पराजय का नहीं, संघर्ष और लोक-मंगल की स्थापना का इतिहास है। हम शोकवादी नहीं, उत्सवधर्मी संस्कृति के वाहक हैं। उसी का परिणाम है कि प्रतिकूलता एवं पराधीनता के घोर अंधेरे कालखंड में भी हमने अपने महान भारत वर्ष की सांस्कृतिक अस्मिता, मूलभूत पहचान, परंपरागत वैशिष्ट्य तथा सनातन-शाश्वत जीवन-दृष्टि एवं मानबिंदुओंको अक्षुण्ण रखा। उस पर कोई आंच नहीं आने दी। अपसंस्कृति के कूड़े-करकट को प्रक्षालित कर काल की कसौटी पर खरे उतरने वाले जीवन-मूल्यों एवं मान्यताओं को पीढ़ी-दर-पीढ़ी हस्तांतरित किया। ये वही मूल्य थे जिनके बल पर भारत भारत बना रहा, जिनके बल पर वह पूरी दुनिया में विश्वगुरु के पद पर प्रतिष्ठित हुआ। यह महोत्सव ज्ञान-विज्ञान, शिक्षा, चिकित्सा, तकनीक एवं अत्याधुनिक संसाधनों के मामले में विकसित देशों के साथ कदम से कदम मिलाते हुए अपनी जड़ों एवं संस्कारों से जुड़े रहने और शाश्वत-सार्वकालिक-महानतम भारतीय मूल्यों को पुन: सहेजने और स्थापित करने का भी महोत्सव है। यह अवसर वेदों की ऋचाओं, पुराणों की कथाओं, महाकाव्यों के छंदों एवं उपनिषदों के ज्ञान को केवल वाणी का विलास नहीं, आचरण का अभ्यास बनाने का अवसर है। यह अवसर श्रीराम की मर्यादा, श्रीकृष्ण की नीतिज्ञता, महावीर की जीव-दया, बुद्ध के बुद्धत्व, परशुराम के सात्विक क्रोध, विश्वामित्र के तेज, दधीचि के त्याग, चाणक्य के चिंतन, शंकर के अद्वैत, कबीर-गुरुनानक-सूर-तुलसी के समन्वय, रहीम-रसखान-दारा शिकोह के सौहाद्र्र, शिवाजी-महाराणा, गुरु गोबिंद सिंह, बंदा बैरागी के तेज, शौर्य एवं पराक्रम, रानी लक्ष्मीबाई, वीर कुंवर सिंह, तात्या टोपे, नाना साहब, मंगल पांडेय की वीरता, जीवटता एवं संकल्पबद्धता, स्वामी विवेकानंद, स्वामी दयानंद, महर्षि अरविंद के आध्यात्म, बंकिम-शरत-रवींद्र के औदात्य,  आजाद, अशफाक, बिस्मिल, भगत सिंह के त्याग एवं बलिदान, तिलक एवं सावरकर की लोकोन्मुखी वृत्ति एवं दूरदृष्टि, महात्मा फुले और बाबा साहेब की समरस सामाजिक चेतना, सुभाष के साहस, संघर्ष एवं नेतृत्व तथा सत्य, स्वदेशी एवं स्वावलंबन के प्रति गांधी जी के प्रबल आग्रह को जीवन में उतारने का स्वर्णिम अवसर है। यह प्रश्न बहुत कठिन है कि किन-किन मनीषियों-महापुरुषों, आंदोलनों का नाम लें और किन्हें छोड़ें। हर मनीषी ने भारतीय मनीषा एवं चिंतन को समृद्ध किया और महत उद्देश्य से प्रेरित-संचालित हर आंदोलन ने राष्ट्र की सुसुप्त चेतना को झंकृत कर अवरुद्ध सांस्कृतिक धारा का मार्ग प्रशस्त किया। भारतीय दृष्टि में राष्ट्र, राज्य या स्टेट का पर्याय नहीं, वह पश्चिम की भांति केवल एक राजनीतिक सत्ता नहीं, सांस्कृतिक अवधारणा है। यह महोत्सव इस अवधारणा को ही समझने और आत्मसात करने का महोत्सव है। भारत के स्वाधीनता संग्राम को केवल दो-चार सौ वर्षों के सीमित दायरे में आबद्ध करना न्यायसंगत नहीं होगा, बल्कि शकों-हूणों-कुषाणों आदि को भारतीय संस्कृति की सर्वसमावेशी धारा में रचा-बसा लेने के पश्चात भारत का सामना अरबों-तुर्कों-मंगोलों से हुआ और भयानक लूटपाट के बावजूद वे न तो संपूर्ण भारतवर्ष पर निर्बाध शासन ही कर सके, न हम भारतीयों की सत्यान्वेषी चेतना का ही समूल नाश कर सके। तमाम राष्ट्रनायकों ने जहां एक ओर अंग्रेजों से पूर्व के भारत में निरंकुश, असहिष्णु, विस्तार वादी एवं वर्चस्ववादी इस्लामिक सत्ता का प्रतिकार एवं प्रतिरोध कर भारत के स्वत्व एवं स्वाभिमान की रक्षा की तो वहीं दूसरी ओर अंग्रेजी सत्ता के विरुद्ध थोड़े-थोड़े अंतराल पर विद्रोह एवं आंदोलनों का नेतृत्व कर महान स्वतंत्रतासेनानियों एवं मातृ-भू के अमर सपूतों ने स्वतंत्रता की अलख को प्रज्ज्वलित रखा। स्वत्व, स्वाभिमान, स्वतंत्रता एवं स्वावलंबन की उसी चेतना एवं भावना को आत्मसात कर स्वतंत्र भारत भी निरंतर प्रगति-पथपर अग्रसर है। समुद्र से लेकर अंतरिक्ष, शिक्षा से लेकर चिकित्सा, विज्ञान से लेकर तकनीक, खाद्यान्न से लेकर उत्पादन, सुरक्षा से लेकर न्याय, समता-समानतातक हम निरंतर सफलता के सोपान तय कर रहे हैं। आपातकाल के अपवाद को छोड़कर हमारा लोकतंत्र भी दिन-प्रतिदिन मजबूत एवं परिपक्व हुआ है। शून्य स्तर का सैन्य हस्तक्षेप, निष्पक्ष एवं पारदर्शी चुनाव, सत्ता का सहज हस्तांतरण, बहुदलीय व्यवस्था, जन-मनकी परोक्ष-प्रत्यक्ष भागीदारी हमारे लोकतंत्र की मजबूती एवं परिपक्वता के प्रमाण हैं। अपितु यह कहना अतिशयोक्तिपूर्ण नहीं कि हमारा मूल एवं सांस्कृतिक चरित्र ही लोकतांत्रिक है। आजादी का यह अमृत महोत्सव स्वतंत्र एवं स्वतंत्रता-पूर्व के भारत की ऐसी तमाम महत्वपूर्ण एवं गौरवपूर्ण उपलब्धियों से प्रेरणा ग्रहण कर साझे प्रयासों के बल और संकल्पों को पूरा करने का महोत्सव है। ", 
  "Topic24": "हथियारबंद सेनाओं का ढांचा, आधुनिकीकरण, सैन्य तैयारी, बहुपक्षीय विकास, वेतन-भत्ते, पेंशन आदि जैसे खर्चों का दारोमदार जहां रक्षा बजट पर निर्भर करता है वहीं सरकार की दूरदर्शितावाली राष्ट्रीय सुरक्षा नीति के साथ शासकों द्वारा सैन्य वर्ग के कल्याण हेतु स्पष्ट नीति पर साफ नीयत का होना भी जरूरी है। इस संबंध में सेना के बीते साल की विशेषताओं तथा चुनौतियों का विशलेषण करना जरूरी है। प्रधानमंत्री ने दो दशकों से पैंडिंग सुरक्षा की जरूरत को महसूस करते हुए लाल किले की प्राचीर से १५ अगस्त २०१९ को अचानक चीफ ऑफ डिफैंस स्टाफ (सीडीएस) की स्थापना करनेवाली अपनी मंशा जाहिर की। कैबिनेट कमेटी ऑन सिक्योरिटी की सिफारिशों पर नैशनल सिक्योरिटी एडवाइजर (एनएसए) अजीत डोभालवाली उच्चस्तरीय कमेटी की रिपोर्ट को मुख्य रखते मोदी सरकार ने सीडीएस का मुख्य ढांचा, कर्तव्य, जिम्मेदारियां आदि निश्चित करके २४ दिसम्बर, २०१९ को आदेश जारी कर दिया। उल्लेखनीय है कि जनरल बिपिन रावत को देश का पहला सीडीएस नियुक्त कर दिया गया तथा उन्होंने १ जनवरी २०२० को यह पद संभाल लिया। इसके साथ ही सैन्य मामलों से संबंधित एक नया विभाग डीएमए अस्तित्व में आया जो कि सेना के ढांचे में परिवर्तन का मुख्य संकेत कहा जा सकता है। देश तथा फौज के इतिहास में यह पहली बार हुआ जब ७१वें गणतंत्र दिवस के शुभ अवसर पर प्रधानमंत्री ने नव-नियुक्त सीडीएस, तीनों फौजों के प्रमुख तथा रक्षा सचिव समेत पहले की तरह अमर जवान ज्योति, इंडिया गेट की बजाय नैशनल वार मैमोरियल (एनडब्ल्यूएम) में परम्परा के अनुसार शहीदों को श्रद्धांजलि भेंट की। उल्लेखनीय है कि प्रधानमंत्री ने बीती २५ फरवरी को एनडब्ल्यूएम देश को समॢपत किया था जहां २५९४२ शहीदों के नाम अंकित हैं। हथियारों की खरीद-फरोख्त में कथित घपलों के कारण देशवासियों को इस बात की जानकारी तो है कि भारत महत्वपूर्ण जरूरतों की पूर्ति जैसे कि बोफोर्स तोपों, हैलीकॉप्टर, राफेल वगैरह आयात करता है परन्तु इस बात की जानकारी आम जनता को कम ही होगी कि हमारा देश विशेष तौर पर कई छोटे देशों को हथियार निर्यात भी करता है। इस संबंध में लखनऊ में रक्षामंत्री राजनाथ सिंह की देखरेख में ५ से ८ फरवरी के बीच रक्षा प्रदर्शनी लगायी गयी जिसका उद्घाटन प्रधानमंत्री ने किया। इस प्रदर्शनी में हिंदुस्तान एरोनॉटिक्स ने प्रमुख भूमिका निभाई तथा ८५६ भारतीय डिफैंस फर्मों ने उनकी तरफ से तैयार किये गये कई किस्म के हथियार, यंत्र, सैन्य साजो-सामान प्रदर्शित किये। सुप्रीमकोर्ट ने १७ फरवरी को लिंग भेदभाव को खत्म करने के नजरिये के साथ महिलाओं को हथियारबंद सेनाओं में स्थायी कमिशन मुहैया करवाने के साथ कमांड संभालने का रास्ता भी साफ कर दिया। भारतीय सेना के इतिहास में यह पहली बार हुआ है जब असम राइफल्स से महिला सैनिकों को गत वर्ष के मध्य में डैपुटेशन पर लाकर उत्तरी कश्मीर के तंगधार सैक्टर में लाइन ऑफ कंट्रोल (एलओसी) के नजदीक जारी अप्रत्यक्ष युद्ध में अपनी नियमित भूमिका निभाने के लिए तैनात कर दिया। भारत ने ५९००० करोड़ की लागत से राफेल फाइटर जैट फ्रांस से खरीदने के लिए सितम्बर २०१६ में सौदा किया। पहले पांच विमान जुलाई २०२० में भारत पहुंचे तथा उनको रक्षामंत्री ने फ्रांस के रक्षामंत्री की उपस्थिति में १० सितम्बर को एयरफोर्स स्टेशन अम्बाला के १७ एयरफोर्स स्क्वाड्रन को सौंप दिया जिसके साथ जंगी तैयारी को बल मिलेगा। बीते साल के शुरू में आर्मी मैडीकल कोर के डायरैक्टोरेट मैडीकल सॢवसेज इंडियन एयरफोर्स के साथ मिलकर कोरोना वायरस से जूझ रही थी तो चीन ने घटिया हरकतों से बाज न आते हुए लद्दाख के पश्चिमी सैक्टर में पेंगौंग-त्सो झील के उत्तरी तरफ भारतीय क्षेत्र में ५-६ मई को पीएलए के कुछ सैनिक दाखिल कर के तार वाले डंडों से हमला किया। १५-१६ जूनको गलवान घाटी में दुश्मन को पीछे धकेलते समय हमारे २० सैनिक शहीद हो गये। चीन के भी लगभग ४० से अधिक हमलावर मारे गये। वहां पर स्थिति अब भी तनावपूर्ण है। दोनों देशों के लगभग ५०-५० हजार सैनिक आमने-सामने हैं। चीन कहीं युद्ध की तैयारी में तो नहीं लगा हुआ  था। यह उल्लेख करना भी उचित होगा कि अलग तौर पर निर्धारित किये गये १,३३,८२९ करोड़ के पेंशन बजट को घटाने के मकसद से सीडीएस कई तरह के सुझाव पेश कर रहा है। एक तरफ तो वित्तमंत्री ने १ जनवरी से लागू होनेवाले महंगी भत्ते पर १८ महीनों के लिए रोक लगा दी है, फिर जब १५-१६ जून को गलवान घाटी में हमारे शहीदों का खून अभी सूखा भी नहीं था, सैनिकों की पेंशनें कम करने वाली खबर अखबारों में सुर्खी बनी। इसका सबसे अधिक प्रभाव विधवाओं पर पड़ेगा। जय जवान जय किसान के संकल्प को लागू करने के लिए सेना का राजनीतिकरण बंद हो, किसानों की समस्याओं को तुरन्त हल किया जाय। इससे देश और सेना की भलाई होगी।", 
  "Topic25": "परम लक्ष्य की प्राप्ति के जो मार्ग बताये गये हैं, उनमें बड़ी भिन्नता है। मूल तत्व एक है, परन्तु कहने का ढंग अलग-अलग है। इसलिए यह समझना जरूरी है कि मार्ग में कहां-कहां अटकने की संभावना है ताकि हम मील के पत्थरों को पड़ाव के रूप में ही जानें, उन्हें मंजिल समझने की भूल न हो। संसार के लिए परम सत्य की ओर जाने में मील का पहला पत्थर है, उपासना। आप किसकी उपासना करते हैं, इससे फर्क नहीं पड़ता। इतना तो बोध हुआ कि संसार में वह नहीं मिलता, जिसे मैं खोज रहा हूं, लेकिन यदि कोई मंदिर, मस्जिद इसलिए जा रहा है कि नौकरी बरकरार रहे, प्रमोशन मिलता रहे, दुश्मनों की हार हो जाय, मुकदमा जीत जाय तो ऐसी उपासना भटकाव है। दूसरा पड़ाव है शास्त्र। शास्त्र से बड़ी समझ, प्यास, अभीप्सा और खोज की प्रेरणा पैदा होती है, लेकिन शास्त्र भी तब अटकाव हो जाता है, जब शास्त्र को पाठ का विषय बना लिया जाय। कहीं नवाह्न.परायण हो रहा है, कहीं अंखड पाठ हो रहा है। शास्त्र का पालन विकास है और पाठ भटकाव है।  कहते हैं बिन सत्संग विवेक न होई। सत्संग और शास्त्र में क्या फर्क है। जब शास्त्र है तो उसे सुनना या पढऩा सत्संग है। जितने भी वेदांत और उपनिषद हैं, वह सब गुरु, शिष्य के बीच के सत्संग थे लेकिन अब शास्त्र हैं। वह सत्संग भी भटकाव है जिसमें  कार की चर्चा न हो। दूसरी बात, सत्संग में सुने को हम बहुत महत्वपूर्ण मान लेते हैं। काफी लोग सत्संग पर ही रुक जाते हैं कि इसी से काम हो जायगा। परन्तु सत्संग में केवल वाद होता है। जैसे गुरु कोई मंत्र देता है तो शिष्य सोचता है कि गुरु ने उसे अंतिम शस्त्र दे दिया। गुरु ने जो मंत्र पहले कदम के रूपमें दिया था, शिष्य ने उसे अंतिम कदम के रूप में लिया। गुरु के शरीर छोडऩे के बाद शिष्य सोचता है कि जिस गुरु से जुड़े थे, वह चला गया तो अब किसी और के पास जाना धोखा होगा। हर गुरु कहता है कि मेरे जाने के बाद किसी सद्गुरु में मुझे तलाश लेना। यदि आप इससे आगे बढऩे का साहस जुटा सकें तो फिर आपकी यात्रा अटक नहीं सकती। अपने गुरु के प्रति सच्ची निष्ठा रखने वाले शिष्य आज के दौरमें कम ही मिलते हैं। आजकल इनसान अपना हर काम नफा-नुकसान देखकर करना चाहता है इसलिए वह सफल कम और असफल ज्यादा हो रहा है। सच्चे शिष्य अपने गुरुके बताये मार्गपर चलते हैं। प्रभु श्री राम भगवान विष्णु के अवतार हैं, परन्तु इनके त्रिगुण ब्रह्मा, विष्णु, महेश जो एक ही शक्ति के तीन रूप हैं, एकं पारलौकिक शक्ति का आभास दिलाते हैं। इस बात की अनुभूति भगवान शिव द्वारा श्रीराम नाम का निरंतर जाप है। भगवान श्रीराम ने रामेश्वर की स्थापना के समय जो रामेश्वर की व्याख्या की, उसके अनुसार जो राम का ईश्वर है, वही रामेश्वर है। वहीं, महादेव ने रामेश्वर की व्याख्या कुछ इस तरह से की कि जिसका ईश्वर राम है, वही रामेश्वर है। कितनी अद्भुत व्याख्या है दोनों की। दोनों बातें यही आभास कराती हैं कि बिना राम को भजे शिव को प्रसन्न करना आसान नहीं और शिव विमुख श्रीराम को कदापि नहीं पा सकता। हमारे धार्मिक गं्रथों में कुछ ऐसा ही व्याख्यान है। इससे सपष्ट है राम वह पवित्र नाम जिसके उच्चारण से संपूर्ण ईश्वरीय रूपों की वंदना स्वत: ही हो जाती है। जहां एक ओर श्रीकृष्ण प्रेम द्वारा ईश्वर प्राप्ति को सहज बताते हैं, वहीं, श्रीराम कर्तव्य एवं भावना की पराकाष्ठा को ही सर्वोपरि होने का अहसास दिलाते हैं। पिता के प्रति वचन पालन का कर्तव्य जो श्रीराम के प्रेम, देवी सीता को वन के दुखों से नहीं बचा पाते एवं राजकाज के कर्तव्य, देवी सीता को वन भेज श्रीराम को उनके वियोग में कष्ट का अहसास दिलाते हैं। मनुष्य से भगवान की यात्रा स्वयं परमात्मा को भी कठिन परिस्थितियों से गुजर कर ही प्राप्त होती है। कर्तव्य की तेज धारपर पग धरना चाहे उसमें अनगिनत शूल ही क्यों न चुभ रहे हों, मर्यादा का कलश ही है, जो मानवीय यात्रा को ईश्वरत्व तक ले जा सकता है। श्रीराम कर्तव्य की दिव्य धारा का एक पवित्र नाम जो शिव के आराध्य की परिभाषा प्रतीत होती है। राम के भक्त रूप में भगवान शिव के ग्यारहवें रुद्र के रूप में भगवान हनुमान जी अवतरित हुए। राम नाम जिसके उच्चारण से तीनों लोक पवित्र हो जाते हैं। उस नाम की महिमा हम भूलते ही जा रहे हैं। श्रीराम परमात्मा के अवतारों में एक ऐसा अवतार है, जिसने मर्यादा की शक्ति को कर्तव्य की धार पर सर्वोपरि बना दिया। अनगिनत कष्टों को भोगते हुए, वियोग के कष्टों में रहकर भी अपने चहुंओर सुख का प्रकाश जो फैलाये, वही है श्रीराम। मंत्रों में महामंत्र है, यह नाम श्रीराम। जैसा कि गं्रथों में बताया है श्रीराम नाम की महिमाका व्याख्यान तो स्वयं त्रिदेव, ब्रह्मा, विष्णु, महेश भी नहीं कर सकते। राम नाम की शक्ति अनंत है, जिसकी कोई सीमा नहीं। सीमा हो भी कैसे सकती है, यह तो वह नाम है जिसके उच्चारण से देवी सीता के साथ हनुमान जी एवं साक्षात शिव भी प्राप्य हैं।", 
  "Topic26": "वायु प्रदूषण आज पूरे विश्व के लिए सबसे बड़ी समस्या है। मौजूदा दौर में यह समस्या इतनी गम्भीर हो चुकी है कि दुनिया के कई हिस्सों में लोग सौ प्रतिशत प्रदूषित हवा में सांस ले रहे हैं। भारत समेत पूरी दुनिया में वायु प्रदूषण भयावह रूप धारण कर रहा है, जो गम्भीर चिन्ता का विषय है। विशेषज्ञों के अनुसार असामयिक मृत्यु और दिव्यांग होने का चौथा बड़ा कारण वायु प्रदूषण बन चुका है। दक्षिण एशिया में लोग वायु प्रदूषण के उच्च स्तरों से जूझ रहे हैं। वायु प्रदूषण के कारण दक्षिण एशिया और उपसहारा अफ्रीका के क्षेत्रों में मरने वाले नवजात बच्चों की संख्या सर्वाधिक है। भारत ने वायु प्रदूषण की गम्भीर होती स्थिति को नियंत्रित करने के लिए सार्थक पहल की है। इस सम्बन्धमें लोकसभा में शुक्रवार को राष्ट्रीय राजधानी क्षेत्र (एनसीआर) और उसके निकटवर्ती क्षेत्रों में वायु गुणवत्ता प्रबन्धन आयोग विधेयक २०२१ पेश किया गया। विधेयक का उद्देश्य वायु प्रदूषण के कारणों की निगरानी करने समेत उनका समाधान, उन्मूलन तथा प्रदूषण को कम करने सम्बन्धी उपायों की पहचान करना है। इसमें पराली जलाने, यातायात प्रदूषण, औद्योगिक उत्सर्जन, सड़क की धूल जैसे विषय शामिल हैं। विलासितापूर्ण जीवन के लिए मनुष्य का प्रकृति से छेड़छाड ऩे विकट स्थिति पैदा कर दी है। प्राकृतिक संसाधनों का अन्धाधुंध दोहन प्रदूषण का एक प्रमुख कारण है। हवा, पानी और मिट्टी में घुला प्रदूषण बेहद घातक है जिससे मानव का ही नहीं, पृथ्वी के सभी जीवधारियों का अस्तित्व ही खतरे में पड़ गया है। उद्योगों से अत्यधिक कार्बन उत्सर्जन वायु को जहरीली बनाने का प्रमुख कारक है। विकसित देश सबसे अधिक कार्बन का उत्सर्जन करते हैं उन्हें इसकी दिनों-दिन भयावह होती जा रही स्थिति से बाहर निकलने के लिए ठोस और सार्थक कदम उठाने की जरूरत है। अतिवृष्टि  बाढ़ और जानलेवा वायरस के प्रसार जैसे आपदा के लिए जलवायु असन्तुलन भी एक कारण है। हमारे वैदिक साहित्य में मानव शरीर को पांच तत्वों आकाश, वायु, अग्नि, जल और पृथ्वी से निर्मित माना गया है। प्रकृति ने इन तत्वों और जीवों के बीच एक सन्तुलन रखा है जिसके संरक्षण के लिए सार्थक कदम उठाने की जरूरत है। कोरोना संकटकाल में बड़ी संख्या में लोगों की मृत्यु आक्सीजन के अभाव में हुई। आक्सीजन हमें वृक्षों से ही मिलता है फिर भी जंगलों की अन्धाधुंध कटाई हो रही है। दैवी आपदाओं का मनुष्य स्वयं जिम्मेदार है। वायु प्रदूषण से खतरा बढ़ता जा रहा है, इसे कानून से नहीं आम आदमी के प्रयास से ही रोकना होगा। कल-कारखाने जो प्रदूषण फैला रहे हैं उनपर नियंत्रण लगाना जरूरी है। जहां से प्रदूषण बढ़ रहा है उसपर रोक लगाने की जरूरत है तभी सृष्टि को सुरक्षित रखा जा सकता है। दुनिया भर में कई प्राकृतिक आपदाएं और मानवजनित कारणों से सबसे ज्यादा नुकसान प्रकृति का होता है। पेड़-पौधों पर इसका खतरनाक असर पड़ता है। विकास के नाम पर पेड़ों को जहां काटा जा रहा है वहीं वन क्षेत्र तेजी से घट रहे हैं। इसका सीधा असर पर्यावरण पर पड़ता है। मौसम में आ रहे बदलाव से आपदाओं की घटनाएं बढ़ी हैं तो कहीं भारी वर्षा से बाढ़ तो कहीं सूखा पडऩा आम हो गया है। पिछले दो दशकों से पर्यावरण असन्तुलन बढ़ा है जिसका खामियाजा देश को उठाना पड़ रहा है। ऐसे में उत्तर प्रदेश की योगी सरकार ने पर्यावरण संरक्षण की दिशा में महत्वपूर्ण और अनुकरणीय कदम उठाया है। प्रदेश सरकार ने विकास कार्यों के लिए पेड़ काटने के बजाय दूसरी जगह स्थानान्तरित करने का निर्णय किया है। वन संरक्षण अधिनियम १९८० के तहत गैर-वानिकी प्रयोग के लिए केन्द्र और राज्य सरकारों को स्वीकृति के लिए प्रस्ताव भेजा जाता है। इसमें ज्यादातर प्रस्ताव पेड़ों के काटने की अनुमति के होते हैं। अब इसमें समूचा पेड़ दूसरे स्थान पर रोपित करने की शर्त जोड़ दी गयी है। इसके लिए सम्बन्धित एजेंसी से इसकी वचनबद्धता का प्रमाण-पत्र भी लिया जायगा। पेड़ों को स्थानान्तरित करने का काम मैनुअल होता है। इसमें करीब एक सप्ताह का समय लगता है और यह काम दो चरणों में होता है। पहले चरण में पेड़ों की छटाई कर करीब डेढ़ फीटकी जड़ें छोड़कर आसपास गड्ढा बनाया जाता है। उसके तने को गीले जूट के बोरे से लपेटकर दूसरे स्थान पर ले जाया जाता है, जहां पेड़ के तनों से करीब दो गुना बड़ा गड्ढा खोदकर पेड़ लगाया जाता है। प्रोजेक्ट और हरियाली में सामंजस्य रखने के लिए हार्टिकल्चर विभाग ने पेड़ों के शिफ्टिंग प्लान तैयार किया है। पर्यावरण को बचाने के लिए यह जरूरी है कि अधिक से अधिक पेड़ लगाये जायं और उनका संरक्षण हो। यह समय की मांग भी है। ऐसे में उत्तर प्रदेश के मुख्य मन्त्री योगी आदित्यनाथ सरकार का यह निर्णय उचित और अनुकरणीय है। यह पूरे देशमें लागू होना चाहिए।", 
  "Topic27": "कोरोना काल में पूरी दुनिया की अर्थव्यवस्था पर काफी प्रतिकूल प्रभाव पड़ा है लेकिन भारत की अर्थव्यवस्था जिस प्रकार पुन: पटरी पर आ गयी है उससे विदेशी निवेशकों का भारत पर भरोसा बढ़ गया है। इसका सबसे बड़ा प्रमाण शेयर बाजारों में जारी तेजी के दौरान विदेशी पोर्टफोलियो निवेशकों (एफपीआई) का भारी निवेश जारी रखना है। डिपाजिटरी आंकड़ों के अनुसार एफपीआई ने विगत दिसम्बर महीने में ६८,५५८ करोड़ का निवेश किया। लगातार तीन महीने एफपीआई ने भारतीय शेयर बाजारों में खरीदारी की भूमिका निभायी। यह इस बात का संकेत है कि वैश्विक निवेशक तेजी से उभरते बाजारों में निवेश बढ़ा रहे हैं। भारत इस निवेश का बड़ा हिस्सा प्राप्त करने में सफल रहा है और इसका क्रम आगे भी बना रह सकता है, क्योंकि इन्हीं खरीदारों के चलते सोमवार को मुम्बई शेयर बाजार का संवेदी सूचकांक नयी ऊंचाई को स्पर्श करते हुए ४८ हजार के पार पहुंच गया। इससे स्पष्ट होता है कि नये वर्ष में भी शेयर बाजार में तेजी बनी रहेगी। सोमवार को कारोबारी सत्र के दौरान संवेदी सूचकांक ४८,१६८ अंक पर पहुंच गया लेकिन यह ज्यादा देर तक नहीं टिक पाया। विदेशी निवेशकों ने दिसम्बर में भारतीय शेयर बाजार में ६२,०१६ करोड़ का रिकार्ड निवेश किया था। बाण्ड्स में ६५४२ करोड़ रुपये लगाये गये। इक्विटी सेगमेण्ट में भी उनका सर्वाधिक निवेश हुआ है। नवम्बर और अक्तूबर में भी एफपीआई ने काफी निवेश किया था। एफपीआई ने बड़ी कम्पनियों में ही धन लगाया था लेकिन इस बात की भी सम्भावना है कि बड़ी कम्पनियों से धन निकालकर वे छोटी कम्पनियों की ओर रुख कर सकते हैं। इससे छोटी कम्पनियों के शेयरों में सुधार का दौर शुरू हो सकता है। कोरोना टीके को विकसित करने में भारत को मिली सफलताका भी एफपीआई पर सकारात्मक प्रभाव पड़ा है और भारत के प्रति उनका भरोसा भी बढ़ा है। विश्व के कुछ देश भारतीय टीके खरीदने के लिए इच्छुक हैं। यदि यह टीका अन्य देशों में जाता है तो इससे भारत की अर्थव्यवस्था पर अच्छा प्रभाव पडऩा स्वाभाविक है। जो भी हो, भारतीय शेयर बाजारों में आयी तेजी का लाभ भारत के खुदरा निवेशक अवश्य उठा सकते हैं लेकिन खरीदारी के मामले में उन्हें काफी सतर्क रहने की जरूरत है। छोटे निवेशक खरीदारी से बचें और जिनके पास तेजी वाली कम्पनियों के शेयर हैं उससे मुनाफा वसूली के प्रति वे सोच सकते हैं। इतना तय है कि नये वर्ष में शेयर बाजार में तेजी अवश्य बनी रहेगी लेकिन बीच-बीच में इसमें सामान्य गिरावट भी आ सकती है। गाजियाबाद के मुरादनगर में श्मशान घाट के गलियारे की छत गिरने से २३ लोगों की मौत अत्यन्त दुखद और दुर्भाग्यपूर्ण है। इस घटना में ३० से ज्यादा लोग घायल हुए हैं, जिन्हें अस्पतालों में भर्ती किया गया है जिनमें कई की हालत चिन्ताजनक बनी हुई है। यह दर्दनाक हादसा रविवार को उस समय हुआ जब अन्तिम संस्कार में शामिल करीब ५० लोग बारिश से बचनेके लिए नवनिर्मित ७० फुट लम्बे गलियारे में खड़े थे। लोकार्पण की आस में ५५ लाख रुपये की लागत से निर्मित गलियारे का मात्र १५ दिन में हल्की बारिश में ढह जाना सरकारी निर्माण में भ्रष्टाचार की जड़ को उजागर करता है। इस हादसे के लिए नगरपालिका और प्रशासन की लापरवाही पूरी तरह जिम्मेदार है। ठेकेदार ने जब निर्माण कार्य शुरू किया उसी समय स्थानीय लोगों ने निर्माण कार्य में घटिया सामग्री के प्रयोग की शिकायत नगरपालिका और प्रशासन के अधिकारियों से की थी। घटिया सामग्री का आरोप लगाकर पूर्व पालिकाध्यक्ष के पति ने निर्माण कार्य भी रोका था लेकिन इस ओर से अधिकारियों की उदासीनता बनी रही। यदि समय रहते शिकायतों की जांच और समुचित काररवाई की गयी होती तो २३ लोगों की जान बचायी जा सकती थी। जिम्मेदार अधिकारियों की भूमिका की जांच होनी चाहिए। उत्तर प्रदेश के मुख्यमन्त्री योगी आदित्यनाथ ने मृतकों के परिजनों को दो-दो लाख रुपये सहायता देने और घायलों के उचित इलाज का निर्देश दिये हैं। मण्डलायुक्त के निर्देश पर मुरादनगर पालिका की अधिशासी अधिकारी , ठेकेदार , जेई , सुपरवाइजर समेत अन्य पर गैरइरादतन हत्या, भ्रष्टाचार, लापरवाही समेत अन्य धाराओं में मुकदमा दर्ज हुआ है। इनमें तीनों अधिकारी गिरफ्तार कर लिये गये हैं, जबकि ठेकेदार फरार है। लेकिन इससे होगा क्या। कानून की लम्बी प्रक्रिया के बाद सभी आरोपी या तो मुक्त हो जायंगे या साधारण रूप से दण्डित होंगे। ऐसे हादसों को रोकने के लिए सख्त कदम उठाने की जरूरत है। जवाबदेह और जिम्मेदार अधिकारियों को तत्काल प्रभाव से सेवामुक्त करते हुए ठेकेदार को काली सूची में डाला जाना चाहिए जो दूसरों के लिए सबक बने।", 
  "Topic28": "विभिन्न एजेंसियों के ताजा सर्वेक्षण इस ओर इशारा करते हैं कि देश में बेरोजगारी का ग्राफ बढ़ा है। अंतरराष्ट्रीय श्रम संघटन और एशियाई विकास बैंक की संयुक्त रिपोर्ट में कहा गया है कि देश में कोरोना महामारी के कारण ४१ लाख युवाओं को नौकरी से हाथ धोना पड़ा है। बेरोजगारी के यह आंकड़े चिंताजनक हैं। इस बात से इनकार नहीं किया जा सकता कि रोजगार क्षेत्र के हालात संकट में हैं। शिक्षित युवाओं की फौज लगातार बढ़ रही है और सरकारें उन्हें रोजगार मुहैया नहीं करा पा रहीं। साफ है, जिन युवाओं के दम पर हम भविष्य की मजबूत इमारत की आस लगाये बैठे हैं उसकी नींव की हालत निराशाजनक है और हमारी नीतियों के खोखलेपन को राष्ट्रीय पटल पर प्रदर्शित कर रही है। बढ़ती बेरोजगारी शिक्षित युवाओं को दीमक की तरह चाटती जा रही है। जनसंख्या के अनुसार रोजगार के अवसर जितने सृजित होने चाहिए उतने नहीं हो पा रहे हैं। नतीजतन युवा वर्ग बेरोजगारी की चक्की में पिसकर अपने लक्ष्यों से भटकता जा रहा है। हालांकि चुनावी समर में बेरोजगारी को खत्म करने का एजेंडा हर राजनीतिक दल के घोषणापत्र में शामिल होता है। चुनाव तदुपरांत कोई भी राजनीतिक दल अब तक युवाओं से किये गये वादों पर खरा नहीं उतर पाया है। रोजगार मुहैया कराने के लिए सरकारों की ओर से दावे तो बहुत किये जाते हैं, लेकिन रोजगार फिर भी दूर की कौड़ी ही साबित हो रहे हैं। जिस तरह उसके उन्मूलन के लिए प्रयास किया जा रहा है उससे लगता है कि यह उन्मूलन इतना आसान नहीं है। इसके लिए कोई कारगर रणनीति बनाने की आवश्यकता है। दरअसल युवाओं के लिए रोजगार अवसर सृजित किये जाने की बजाय सरकारें उन्हें चंद रुपये वेतन भत्ते के दिये जाने के नाम पर उनका मजाक उड़ाती रही हैं। एनसीआरबी के ताजा आंकड़ों के अनुसार २०१८ में १२९३६ नौजवानों ने बेरोजगारी के कारण जान दी। रोजाना औसतन ३५ लोगों ने बेरोजगारी के चलते जान दी। आर्थिक विकास के लिए भी बेरोजगारी की यह स्थिति बहुत खतरनाक सिद्ध हो रही है। निजी क्षेत्र एवं सरकारी क्षेत्र दोनों में स्थिति गंभीर है, निजी क्षेत्र में सिर पर हमेशा छंटनी की तलवार लटकी रहती है। वहीं सरकारी क्षेत्र में रोजगार हासिल करने के लिए बेरोजगार युवाओं को आज कितनी मशक्कत करनी पड़ रही है, यह बात किसी से छिपी नहीं है। पढ़े-लिखे लोगों मे बेरोजगारी के हालात यह हैं कि चतुर्थ श्रेणी के कर्मचारी के पद के लिए प्रबंधन की पढ़ाई करने वाले और इंजीनियरिंग के डिग्रीधारी भी आवेदन करते हैं। इसके लिए लाखों बेरोजगार युवाओं को आवेदन करने के एवज में आवश्यकता से अधिक आवेदन राशि देनी पड़ रही है। सरकार द्वारा की जानेवाली भर्तियों में पदों की संख्या बेरोजगारों की भीड़ को देखते हुए ऊंट के मुंह में जीरे के समान होती है। इसके बावजूद लाखों युवाओं द्वारा दिया गया आवेदन शुल्क सरकार के खजाने में जमा हो जाता है। सरकार को चाहिए कि इस मसले पर वह गंभीरता से विचार करे। घोषित तौर पर सरकारी योजनाएं बहुत हैं, परन्तु क्या उन पर ईमानदारी से अमल नहीं हो पाता है। जाहिर है, शिक्षा, स्वास्थ्य और रोजगार ऐसे विषय हैं जिनसे केंद्र और राज्य की सरकारं मुंह नहीं मोड़ सकतीं। शिक्षित नौजवानों को रोजगार मुहैया कराना सरकारों की प्राथमिकता होनी चाहिए। लेकिन आंकड़े बताते हैं कि इन तीनों मोर्चों पर भारत का सरकारी तंत्र विफल साबित हुआ है। यह ठीक है कि भारत में जितनी भी सरकारें अभी तक रही हैं, उन्होंने अपने अनुसार मानव संसाधन को सुदृढ़ करने का प्रयास जरूर किया है। फिर भी युवाओं के सामने बेरोजगारी का संकट खड़ा है। देश में बढ़ती इस बेरोजगारी के दो मुख्य कारण है। पहला, सरकार का वह अडिय़ल रवैया है, जिसमें सरकार पैसे खर्च नहीं करना चाहती। जिससे लोगों के हाथ में पैसा आना कम हो गया है। जब पैसा नहीं है तो लोग खर्च नहीं कर पा रहे हैं। जिससे बाजार और प्राइवेट सेक्टर पर बुरा असर पड़ता है। दूसरा, सरकार बेरोजगारी या आर्थिक मंदी को लेकर गंभीर नहीं दिखती हैं, जो उसके मंत्रियों के बयानों से साबित हो जाता कि वह सचाई को स्वीकार करने की जगह उलटे-सीधे बयान देकर इस पर पर्दा डालने की कोशिश करते रहते हैं। भारत के सन्दर्भ में एक बात लगातार कही जाती है कि भारत युवाओं का देश है। इसकी ५० प्रतिशत से अधिक आबादी २५ वर्ष एवं ६५ फीसदी से अधिक आबादी ३५ वर्ष से कम आयु की है। इस हिसाब से यदि गणना की जाए तो एक औसत भारतीय उम्र लगभग २९ वर्ष की ठहरेगी, जो चीन एवं जापान की औसत उम्र क्रमश: ३७ एवं ४८ वर्ष से बहुत कम ठहरती है। भारत यदि वर्तमान में युवाओं का देश है तो हमें अपने आने वाले भविष्य के बारे में भी सोचना चाहिए। परन्तु विडंबना यह है कि देश में एक तरफ रोजगार के अवसरों के लाले पड़े हैं तो दूसरी तरफ उपलब्ध अवसरों में भी लगातार कटौतियां की जा रही हैं। उदारीकरण, निजीकरण एवं वैश्वीकरण की ढाई दशकों की यात्रा रोजगार सृजन और लम्बी उड़ान की चाहत पालने वाले युवाओं की आकांक्षाओं को पूरा करने में विफल रही है। सवाल यह भी है कि इन हालातों में आखिर देश के युवा कहां जायं। मोदी सरकार ने कौशल विकास को लेकर बड़े-बड़े दावे जरूर किये थे, लेकिन अब तक उसका कोई ठोस नतीजा सामने नहीं आ सका है। साफ है कि सरकार की नीतियों में कहीं-न-कहीं कोई व्यावहारिक कठिनाई अवश्य है। अत: सरकार को चाहिए कि वह इसके निराकरण हेतु एक व्यावहारिक दृष्टिकोण अपनाये और समस्या को और अधिक बढऩे न दे। बेरोजगार युवाओं के तेजी से बढ़ती तादाद देश के लिए खतरे की घंटी है। अत: सरकार को बेरोजगार युवाओं को आत्मनिर्भर बनाने के लिए भरसक प्रयास करने की जरूरत है।", 
  "Topic29": "आज विज्ञान का युग है। हाथों द्वारा किया जाने वाला श्रम हम नहीं कर पा रहे हैं। अब जीवन में मशीनों-यंत्रों का महत्व अधिक हो गया है। इन मशीनों ने हमारा समय बचाया अवश्य किन्तु हमें बेकार-सा कर दिया है। इससे हम सही विश्राम नहीं कर पाते। एक बार सुप्रसिद्ध दार्शनिक कन्फ्यूशियस का एक शिष्य किसी गांव में गया। विश्राम के लिए एक बगीचे में गया तो उसेने देखा बगीचे का माली अपने बेटे के साथ बगीचे को सींच रहा था। बूढ़ा माली खुद कुएं के पास मोट में जुता हुआ था। माली का लड़का भी यही कर रहा था। वह शिष्य बूढ़े माली के पास जाकर बोला, अब तो मेरे दोस्त पानी निकालने के लिए बैल और घोड़े जोते जाते हैं। तुम अपने जवान बेटे के साथ क्यों जुते हो? बूढ़े ने कहा, धीरे बोलो मेरा बेटा सुन लेगा। मैं तुमसे बाद में बात करूंगा। वह अभी रोटी लेने जानेवाला है। कुछ देर बार लड़का चला गया। शिष्य ने पूछा, यह तुमने क्यों कहा कि धीरे बोलो मेरा लड़का सुन लेगा। माली ने कहा, लड़का जवान है अभी उसकी समझ भी क्या है। लेकिन मैं अपने जीवन के अनुभव से कहता हमें कि मैंने श्रम के क्षणों में ही आनन्द प्राप्त किया है। घोड़े और बैल तो लाये जा सकते हैं, लेकिन तब यह लड़का क्या करेंगा। निश्चय ही तब लड़का विश्राम करने लगेगा। इस पर कन्फ्यूशियस का शिष्य बोला, करने दो उसे विश्राम। समय भी तो बचेगा। माली बोला, लेकिन मैं तब क्या करूंगा। बेकार और व्यर्थ की लतों में हम पड़ जायेंगे। मैं नहीं चाहता कि मेरा लड़का श्रम से दूर हो। यह तय है कि जिस दिन मैं और लड़का श्रम से दूर हो जायंगे, उस दिन जीवन से दूर हो जायंगे। श्रम जरूरी है चाहे जिस किसी काम के लिए हो। श्रम प्रार्थना है-जीवन को चैतन्य रखने की प्रार्थना। आदमी खाली रहेगा तो तरह-तरह की अनर्गल बातें सोचेगा। व्यर्थ के कामों में अपनी ऊर्जा नष्ट करेगा, क्योंकि जिस दिन वह श्रम से दूर हो जायगा, उसी दिन जीवन से दूर हो जायगा। श्रम करने वाला आदमी भोला होता है। रोजी-रोटी कमाये कि झगड़े-उपद्रव करे। श्रम करने वाले व्यक्ति के लिए फालतू बातें सोचने का समय नहीं है। इसलिए जब वह रात को सोता है घोड़े बेचकर सोता है। अमीर और श्रम न करने वाला व्यक्ति कभी भी शान्तिपूर्वक सो नहीं पाता। जो दिनभर आराम करेगा उसे रात में अच्छी नींद नहीं आ सकती। बूढ़े माली की बात एकदम सच है। विश्राम के हकदार वही हैं जो श्रम करते हैं। कोई श्रम से चूक जायगा तो विश्राम से भी चूक जायगा। आज हमने श्रम छोड़ देने के सभी उपाय किये हैं। सारी-सारी रात इसी से हम छककर नहीं सो पाते। जीवन का वास्तविक रूप है कर्म। इसे हम भूलते जा रहे हैं। पेट्रोल-डीजल और ईंधन गैस की निरन्तर बढ़ती कीमतों से जहां आम जनता की मुश्किलें बढ़ी हैं वहीं सरकार भी धर्मसंकट में पड़ गयी है। महंगी और धर्मसंकट यद्यपि अलग-अलग विषय हैं लेकिन सरकार का धर्मसंकट में पडऩा इस बात का प्रमाण है कि वह न केवल काफी चिन्तित है अपितु इस महंगी से उसकी भी परेशानी बढ़ गयी है। इससे उबरने के लिए पिछले दिनों केन्द्रीय वित्तमंत्री निर्मला सीतारमण ने पेट्रोल और डीजल को वस्तु एवं सेवाकर (जीएसटी) के दायरे में लाने का महत्वपूर्ण सुझाव दिया था और यह भी कहा था कि इससे पेट्रोलियम उत्पादों पर करों में एकरूपता आयेगी और इसके मूल्य भी कम होंगे। अहमदाबाद में भारतीय प्रबन्ध संस्थान के छात्रों के सवालों के जवाब में निर्मला सीतारमण ने स्वीकार किया कि पेट्रोलियम उत्पादों की बढ़ी कीमतों से हम काफी चिन्तित हैं और उपभोक्ताओं को इससे राहत मिलनी चाहिए। लेकिन जब उनसे पूछा गया कि क्या केन्द्र सरकार अपने शुल्क में कटौती करेगी तब उन्होने कहा कि इस सवाल ने तो मुझे धर्मसंकट में डाल दिया है। शनिवार को भी उन्होंने एक कार्यक्रम में कहा था कि करों में कटौती का प्रश्न धर्मसंकट में डालने वाला है। भारतीय रिजर्व बैंक के गवर्नर शक्तिकांत दास ने भी गुरुवार को मुम्बई में चेम्बर आफ कामर्स को सम्बोधित करते हुए कहा कि केन्द्र और राज्य दोनों के राजस्व पर खासा दबाव है। ऐसे में पेट्रोलियम पदार्थों पर करों की कटौती आसान नहीं है। कीमतें बढऩे से महंगी पर असर पड़ रहा है। पेट्रोल-डीजल महंगा होने से उत्पादकता पर सीधा प्रभाव पड़ता है। लागत बढऩे से महंगी दर प्रभावित होती है। पेट्रोलियममंत्री की दलील है कि उत्पादक देश दाम बढ़ा रहे हैं। इसलिए देश में पेट्रोल-डीजल के दाम बढ़ रहे हैं। इससे उपभोक्ता सीधे प्रभावित होते हैं। अब प्रश्न उठता है कि उपभोक्ताओं को कैसे राहत दी जाय। इसके लिए कौन से कदम उठाये जायं जिससे ईंधन की कीमतों में कमी आ सके। इस दिशा में सरकार को दृढ़ इच्छाशक्ति से सोचना और कुछ करना होगा। धर्मसंकट में सरकार है लेकिन जनता भी गम्भीर आर्थिक संकट में आ गयी है। जनता को इससे उबारना ही सबसे बड़ा राष्ट्रधर्म है। राष्ट्रधर्म का दायरा बहुत व्यापक है लेकिन वर्तमान स्थितियों में जनता को राहत देना ही सबसे बड़ा धर्म है। करों में कटौती करके ही इसे पूरा किया जा सकता है।", 
  "Topic30": "देश में नये कोरोना संक्रमितों की संख्या में तेजी गम्भीर चिन्ता का विषय है। इससे तीसरी लहर के बढ़ते खतरों को बल मिल रहा है। पिछले कई दिनोंसे प्रतिदिन लगभग ३० हजार नये मामले सामने आ रहे थे लेकिन अब इनकी संख्या ४० हजार से ऊपर पहुंच गयी है। शुक्रवार को केन्द्रीय स्वास्थ्य मंत्रालय की ओर से जारी आंकड़ों के अनुसार पिछले २४ घण्टों में ४४ हजार २३० नये मामले सामने आये जबकि ५५५ संक्रमितों की मौत हो गयी। देश में अब तक चार लाख २३ हजार २१७ लोगों की कोरोना से मृत्यु हो चुकी है। यह भी चिन्ता की बात है कि नये मामलों की तुलना में ठीक होने वाले मरीजों की संख्य कम होने लगी है। वैसे रिकवरी रेट ९७.३८ प्रतिशत है। सक्रिय मरीजों की संख्या वर्तमान में चार लाख पांच हजार १५५ हो गयी है। दैनिक पाजिटिव रेट २.४४ प्रतिशत है। यह अभी पांच प्रतिशत के नीचे बना हुआ है किन्तु कुछ राज्यों की स्थिति गम्भीर हो गयी है। इनमें शीर्ष पर केरल और महाराष्टï्र हैं। आधे से ज्यादा नये मामले केरल में सामने आ रहे हैं। एक दिन में २२ हजार से अधिक नये मामलों ने चिन्ता बढ़ा दी है। स्थिति का जायजा लेने के लिए केन्द्र सरकार ने विशेषज्ञों की टीम केरल भेज रही है। राज्य सरकार भी स्थिति को नियंत्रित करने के लिए कड़े कदम उठा रही है। इनमें पूर्ण लाकडाउन भी सम्भव है। केरल की बिगड़ती स्थिति तीसरी लहर की आशंका को मजबूती प्रदान कर रही है। इसे अत्यंत ही गम्भीरता से लेने की जरूरत है। केरल से सटे राज्यों को विशेष सावधानी और सतर्कता बरतने की आवश्यकता है जिससे कि सम्बन्धित राज्यों में संक्रमण के प्रसार को रोका जा सके। केरल में संक्रमण दर १२ प्रतिशत से ऊपर पहुंच गयी, जो हालात की गम्भीरता के संकेत हैं। कोरोना के कुल सक्रिय मामलों का ३७ प्रतिशत अकेले केरल में है। यह भी पता लगाने की कोशिश की जा रही है कि केरल की स्थिति इतनी विस्फोटक कैसे हो गयी और इसे कैसे नियंत्रित किया जा सकता है। इससे पहले केरल ने कोरोना पर लगभग नियंत्रण प्राप्त कर लिया था लेकिन बाद में हालात बिगडऩे लगे। पूरे देश में कोरोना संक्रमण की जो रफ्तार है उसके प्रति सावधानी और सतर्कता आवश्यक है। जांच और टीकाकरण की गति बढ़ाने की आवश्यकता है। देश में अबतक ४६.४६ करोड़ जांच हुई हैं जबकि ४५ करोड़ ६० लाख लोगों को टीके लगाये जा चुके हैं। आम जनता को भी कोरोना प्रोटोकाल का सख्ती से अनुपालन करना होगा। पाकिस्तानअधिकृत कश्मीर (पीओके) में हुए चुनाव पर कड़ा एतराज जताते हुए भारत ने इसे गैरकानूनी करार देकर पाकिस्तान को सख्त सन्देश दिया है कि उसे यह इलाका खाली करना होगा। यह उचित भी है, क्योंकि पाकिस्तान ने कश्मीर के उस भाग पर अवैध रूप से कब्जा किया है और उसे भारत को लौटाना ही होगा। इस तरह की कवायद से न तो पाकिस्तान के अवैध कब्जे के सच को छिपाया जा सकता है, न ही क्षेत्र में हुए मानवाधिकार हनन, शोषण और लोगों की आजादी छिनने के कृत्य पर परदा डाला जा सकता है, क्योंकि पाकिस्तानअधिकृत कश्मीर में इमरान खान की तहरीक-ए-इंसाफ पार्टी ने हिंसा, धांधली और सरकारी मशीनरी का दुरुपयोग कर भले ही चुनाव जीत लिया हो, लेकिन वहां की आवाम इसे मानने को तैयार नहीं है और इमरान खान का जबरदस्त विरोध कर रही है। नवाज शरीफ की पार्टी पीएमएलएन के नेता चौधरी मुहम्मद इस्माइल गुज्जर ने यहां तक कह दिया कि धांधली की जांच नहीं हुई तो वह भारत की मदद लेने से गुरेज नहीं करेंगे। यह बयान इमरान सरकार के खिलाफ आक्रोश को व्यक्त करने के साथ ही वहां की जनता के भारत से लगाव को भी प्रदर्शित करता है। वहां की जनता इमरान सरकार के आतंक से त्रस्त है और वह अपने भारत से जोडऩे की मांग बराबर करती है। इसको लेकर प्रदर्शन भी हुए हैं जिससे बौखलाये इमरान खानने वहां अपनी हुकूमत चलाने के लिए चुनाव का ढोंग रचा है। वहां की मुख्य विपक्षी नेता मरयम नवाजने भी चुनाव में धांधली का आरोप लगाते हुए इमरान की जीत को स्वीकार करने से साफ इनकार करते हुए कहा है कि जनता इमरान खान के साथ नहीं है। इसके बावजूद इमरान खान सुधरने वाले नहीं हैं। उसने पाकिस्तानअधिकृत कश्मीर के बड़े भू-भाग को पाकिस्तान-चीन आर्थिक गलियारे के नाम पर चीन को गिरवी रख दिया है, जबकि भारत के इस भू-भाग पर पाकिस्तान का कोई अधिकार नहीं है। भारत को इमरान खान की गैरकानूनी कवायदों पर रोक लगाने के लिए पाकिस्तानअधिकृत कश्मीर को अपने कब्जे में लेने का प्रयास तेज करना होगा।", 
  "Topic31": "चिकित्सा विज्ञान ने विस्मयकारी उन्नति की है। हृदय, गुर्दा जैसे संवेदनशील अंगों की शल्यक्रिया आश्चर्यजनक है। लेकिन रोग रहित मानवता का स्वप्न दूर है। प्रश्र है कि क्या कभी रोगों का होना ही रोका जा सकता है। आधुनिक चिकित्सा जगत में गम्भीर बीमारियों के उपचार आसान हुए हैं। रोगों की दवाएं हैं। पूर्वज अमृत की कल्पना करते रहे हैं। रोगों के आगमन पर ताला डालने की इच्छाशक्ति प्रधानमंत्री नरेन्द्र मोदी ने प्रकट की है। उपाय अनेक हैं। उन्होंने स्वच्छता को शीर्ष महत्व दिया। अभियान चले। योग निरोग बनाने का मार्ग है। प्रधानमंत्री ने योग को लोकप्रिय बनाया। अब फिट इण्डिया अभियान की बारी है। इस अभियान का सर्वत्र स्वागत हो रहा है। स्वास्थ्य सहज अभिलाषा है। सभी प्राणी स्वस्थ रहना चाहते हैं। इस संसार के सभी सुख और आनन्द सुन्दर स्वास्थ्य द्वारा ही उपलब्ध होते हैं। रोगी को जीवन के सुखों में हिस्सा नहीं मिलता है। स्वस्थ होना भी जीवनमूल्य है। भारतीय चिंतन में स्वस्थ शरीर की चिंता प्राथमिकता रही है। भारतीय संस्कृति और परम्परा में सुन्दर स्वास्थ्य की जीवन शैली है। यहां पूरी दिनचर्या स्वास्थ्य से जुड़ी हुई है। ऋग्वेद में अनेक मंत्रों में स्वस्थ और दीर्घ जीवन की अभिलाषा है। ऋषि कवि सौ बरस का जीवन चाहते हैं, लेकिन प्रार्थना करते हैं कि वह सौ साल तक शरीर भी स्वस्थ्य रहें। सौ साल तक सूर्य दर्शन करें। सतत् कर्म करें। सभी दायित्वों का निर्वहन करें और इसके लिए शरीर का स्वस्थ होना बहुत जरूरी है। धर्म, अर्थ, काम और मोक्ष भारतीय राष्ट्र जीवन के चार पुरुषार्थ हैं। शरीर को धर्मसाधना का उपकरण बताया गया है। अर्थ की प्राप्ति भी रुग्ण शरीर द्वारा संभव नहीं है। किसी भी कामना की पूर्ति के लिए स्वस्थ शरीर चाहिए। मोक्ष या मुक्तिप्राप्ति के लिए भी इसी संसार में कर्म, तप किये जाते हैं। कर्म एवं तप स्वस्थ शरीर से ही संभव हैं। भक्ति, योग, तप और जप स्वस्थ शरीर के बिना नहीं हो सकते है। कठोपनिषद्में स्पष्ट रूप में कहा गया है कि बलहीन को आत्मज्ञान नहीं मिलता है। आत्मज्ञान के लिए भी स्वस्थ्य शरीर की आवश्यकता होती है। आत्म ज्ञान ही नहीं सामान्य संसारी ज्ञान की प्राप्ति भी स्वस्थ शरीर से ही होती है। स्वस्थ व्यक्ति जल्दी सिखाता है, जल्दी सीखता है। वस्तुत: रोग मुक्ति स्वास्थ्य नहीं है। रोगों का न होना और स्वस्थ होना अलग-अलग बाते हैं। स्वस्थ का अर्थ है स्वयं में होना। जैसे गृहस्थ का अर्थ है घर से सम्बन्धित होना। संन्यस्थ का अर्थ है सन्यास से जुड़े होना। वैसे ही स्वस्थ का अर्थ है स्वयं से सम्बन्धित होना। स्वास्थ्य प्रकृति है। रोग विकृति है। स्वस्थ होना प्रकृति के अन्र्तसंगीत में होना है। हमारे पूर्वजों ने प्राचीनकाल से ही स्वस्थ रहने के विषय पर गंभीर चिंतन किया था। अथर्ववेद में भरापूरा स्वास्थ्य विज्ञान है। सहस्त्रों औषधियों के उल्लेख के साथ योग के भी संकेत हैं। योग भारत का प्राचीन विज्ञान है। पतंजलि ने ईशा के लगभग दो सौ वर्ष पहले योग सूत्रों की रचना की थी। योग प्रत्येक तरह से स्वस्थ रहने का विज्ञान है। प्रधानमंत्री नरेन्द्र मोदी के नेतृत्व में योग को अन्तरराष्ट्रीय मान्यता मिली है। योग विश्व स्तर पर चर्चा का विषय है। यह केवल शारीरिक रोग ही नहीं दूर करता। मन, बुद्धि और सम्पूर्ण अंत:करण को भी स्वस्थ रखता है। विश्व मानवता का आकर्षण योग की तरफ लगातार बढ़ रहा है। सरकार ने भी योग को बढ़ावा देने की नीति अपनायी है। योग के लाभ सर्वविदित एवं सर्वपरिचित हैं। प्राकृतिक पर्यावरण भी स्वास्थ्य का आधार है। वायु और जल प्रदूषण से तमाम बीमारियां बढ़ी हैं। भारतीय आयुर्विज्ञान में इन बीमारियों की भी चर्चा है। चरकसंहिता में कहा गया है कि जब रोग बढऩे लगे तो समाज चेता, विद्वानों ने बैठक की और गहन चिंतन जारी रहा। इसके साथ ही आयुर्विज्ञान का विकास हुआ। आयुर्वेद आयु का ही वेद है। सम्प्रति भारत सरकार एवं राज्यों के राजकोष से बीमारियों पर करोड़ों रुपये का बजट खर्च होता है। भारतीय आयुर्विज्ञान में रोग न होने देने के तमाम उपाय हैं। आज रोग निरोधक शक्ति की भी बहुत चर्चा है। यह शक्ति मनुष्य के शरीर में होती ही है। जीवनचर्या के अव्यवस्थित होने से रोग निरोधक शक्ति घटती है। आयुर्वेद में अनेक औषधियां हैं। यह रोग निरोधक शक्ति बढ़ाती हैं। स्वस्थ शरीर में वैसे भी प्राकृतिक रूप से रोगों से लडऩे की क्षमता होती है। भारतीय दिनचर्या प्राचीनकाल से स्वास्थ्य का स्वभाविक संधान रही है। प्रात: उठना, स्नान करना, कुछ खाना, काम करना स्वास्थ्यवद्र्धक है। इसी दिनचर्या में स्वस्थ जीवन के स्वर्ण सूत्र हैं। लेकिन औद्योगिक क्रान्ति और अन्य प्रभावों के कारण दिनचर्या और सभ्यता में परिवर्तन आये हैं। सभ्यता के परिवर्तन के कारण दिनचर्या उलट-पलट गयी है। इससे सभी अंगों पर प्रभाव पड़ा है। प्राचीन ऋषि सजग थे। केनोपनिषद्के शांति पाठ में प्रार्थना करते हैं कि मेरे सभी अंग वाणी, प्राण और आंख, कान स्वस्थ रहें। इन्द्रियां स्वस्थ रहें और शरीर में बल भी रहे। इसी प्रकार ऋग्वेद के मंत्र में कहते हैं कि हमारे कान ठीक से सुनें, हमारी आंख ठीक से देखें। हमारे शरीर के सभी अंग सुदृढ़ एवं मजबूत रहें। हमारी आयु दीर्घ हो। स्वस्थ रहें। प्रधानमंत्री ने फिट इण्डिया का नारा दिया है। सबके स्वास्थ्य से भारत शक्तिशाली होगा। स्वस्थ भारत ही आत्मनिर्भर भारत होगा। स्वस्थ भारत, अजेय भारत होगा। स्वास्थ्यप्राप्ति के अनेक उपाय हैं। व्यायाम और खेलकूद भी स्वस्थ भारत के विकास में सहायक है। प्रत्येक व्यक्ति को स्वयं के स्वास्थ्य के लिए भी चिंतित रहना चाहिए। हम सब अन्य कामों की चिन्ता ज्यादा करते हैं। स्वस्थ्य रहना स्वयं की चिंता है। स्वयं की चिंता से राष्ट्रीय स्वास्थ्य का लक्ष्य प्राप्त किया जा सकता है।", 
  "Topic32": "आज भी दुनिया परिवार और संयुक्त परिवार की अहमियत को लेकर विवादों में उलझी है। भारत में संयुक्त परिवार प्रणाली बहुत प्राचीन समय से ही विद्यमान रही है। वह भी एक जमाना था जब भरा पूरा परिवार हंसता खेलता और एक-दूसरे से जुड़ा रहता था। बच्चों की किलकारियों से मोहल्ला गूंजता था। पैसे कम होते थे परन्तु उसमे भी बहुत बरकत होती थी। घर में कोई हंसी खुशी की बात होती थी तो बाहरवालों को बुलाने की जरूरत ही नहीं पड़ती थी। आज परिवार कितने छोटे हो गये हैं और टूटते जा रहे हैं, हमारे रिश्ते बिखरते जा रहे हैं। संयुक्त परिवार की आज के समय में महती आवश्यकता है। संयुक्त परिवारों के अभाव में भाईचारा एवं पारिवारिक वातावरण खत्म होने लगा है। संयुक्त परिवार प्रथा भारतीय संसकृति का हिस्सा रही है। ऐसी फैमिली की बुनियाद उनके बीच का प्यार है, जो सबको एस साथ जोड़कर रखती है। आज कल भारत के साथ ही दूसरे देशों में भी लोग संयुक्त परिवार में एक साथ रहने लगें हैं। आज हम आपकों ऐसी फैमिली में रहने वाले फायदों के बारे में बतायंगे। संयुक्त परिवारों के कई फायदे हैं, जब कभी भी जरूरत है आपको परिवार के सदस्यों का पूरा समर्थन मिलता है, जब आप नौकरी के लिए जाते हैं तो आपके बच्चे घर में अकेले नहीं रहेंगे, आप उनके साथ अपने सुख और दुख साझा कर सकते हैं। कई बार दिन के समय में घर में चोरियां हो जाती हैं, क्योंकि घर में कोई भी उपलब्ध नहीं होता है, इसलिए यदि वहां एक संयुक्त परिवार होगा, चोरियों के मामलों में भी कमी होगी। यदि परिवार के सभी सदस्य को एक साथ रह रहे हैं तो हमें दूसरों से मदद मांगने की जरूरत नहीं है। भारत में संयुक्त परिवार प्रणाली बहुत प्राचीन समय से ही विद्यमान रही है। साधारणत: संयुक्त परिवार वह है जिसमें पति-पत्नी, सन्तान, परिवार की वधुएं, दादा-दादी, चाचा-चाची, अनके बच्चे आदि सम्मिलित रूप से रहते है। संयुक्त परिवार में माता-पिता, भाई-बहन के अतिरिक्त चाचा, ताऊ की विवाहित संतान, उनके विवाहित पुत्र, पौत्र आदि भी हो सकते हैं। संयुक्त परिवार से घर में खुशहाली होती है। साधारणत पिता के जीवन में उसका पुत्र परिवार से अलग होकर स्वतंत्र गृहस्थी नहीं बसाता है। यह अभेद्य परंपरा नहीं है, कभी-कभी अपवाद भी पाये जाते हैं। ऐसा भी समय आता है, जब रक्त संबंधों की निकटता के आधार पर एक संयुक्त परिवार दो या अनेक संयुक्त अथवा असंयुक्त परिवारों में विभक्त हो जाता है। असंयुक्त परिवार भी कालक्रम में संयुक्त परिवार का ही रूप ले लेता है और संयुक्त परिवार का क्रम बना रहता है। जिस फैमिली में दादा-दादी, माता-पिता, चाचा-चाची और खूब सारे भाई-बहन होते है उसे जॉइंट फैमिली (संयुक्त परिवार) कहां जाता है। ऐसी फैमिली की बुनियाद उनके बीच का प्यार है, जो सबको एस साथ जोड़कर रखती है। इसमें बूढ़ों से लेकर बच्चे कर अपना सुख-दुख एक साथ बाटते है। संयुक्त परिवार के सदस्यों के पास आपसी सामंजस्य की समझ होती है। एक बड़े संयुक्त परिवार में, बच्चों को एक अच्छा माहौल और हमेशा के लिए समान आयु वर्ग के मित्र मिलते हैं इस वजह से परिवार की नयी पीढ़ी बिना किसी रुकावट के पढ़ाई, खेल और अन्य दूसरी क्रियाओं में अच्छी सफलता प्राप्त करती हैं। संयुक्त परिवार में विकास कर रहे बच्चों में सोहार्द की भावना होती है अर्थात् मिलनसार तथा किसी भी भेदभाव से मुक्त होते हैं। परिवार के मुखिया की बात मानने के साथ ही संयुक्त परिवार के सदस्य जिम्मेदार और अनुशासित होते हैं। परिवार चाहे संयुक्त हो या एकल, इसकी खुशियां सदस्यों की सोच और व्यवहार पर ही निर्भर करती हैं। हर परिवार के सकारात्मक और नकारात्मक पक्ष हैं। सुरक्षा की दृष्टि से संयुक्त परिवार की खूबियां है तो सुविधा की दृष्टि से एकल परिवार के भी अपने फायदे हैं। बदलते वक्त और जरूरत के हिसाब से परिवार संयुक्त और एकल परिवार का रूप लेते हैं। सुरक्षा और सुविधा, दोनों ही दृष्टियों से संयुक्त परिवार के अपने फायदे हैं। संयुक्त परिवार में यदि कभी किसी को कोई दिक्कत होती हैं तो सभी सहायता के लिए पूरा परिवार ही जुट हो जाता है। बच्चों को छोड़कर कहीं बाहर जाना है तो भी निश्चिंतता के साथ जा सकते हैं। यहां बच्चों की जिम्मेदारी पूरे परिवार की होती है। बच्चे परिवार के संस्कार भी सीखते हैं। संयुक्त परिवार का एक मुखिया होता है, जो परिवार के सभी सदस्यों के लिए नीतियां और निर्देश देता है। इन परिवारों में पुत्र विवाह के बाद अपने लिए अलग रहने की व्यवस्था नहीं करता। परिवार में जन्मे बच्चों के पालन पोषण के लिए एक स्वस्थ वातावरण निर्मित होता है जिसमें वह समाज में घुल-मिल जाने के संस्कार, नीतियां, दायित्व आदि सीखता है। एकल परिवार में जहां कुछ ही लोगों का लाड़-दुलार मिलता है इसलिए परिवार वही बेहतर हैं जहां आपस में प्रेम, विश्वास और एक-दूसरे के सुख-दु:ख में शामिल होने का अपनापन है, वह चाहे संयुक्त परिवार हो या एकल।", 
  "Topic33": "इक्कीसवीं शताब्दी का वर्ष २०२० पूरी दुनिया को असहनीय दु:ख तथा अपनों के बिछडऩे का गम दे गया। इस वर्ष कोरोना जैसा महादानव वैश्विक महामारी के रूप में पैदा होकर विश्व के सभी देशों, राज्यों, महानगरों, गांवों तथा घर-घर में पहुंचा। इस मनहूस अप्रत्याशित बीमारी ने करोड़ों लोगों को वायरस संक्रमण का शिकार बनाकर लाखों लोगों के जीवन को असमय मृत्यु के आगोश में समा दिया। अपने प्रियजनों के बिछडऩे के दर्द तथा चीखो-चिल्लाहट ने मनुष्य को झकझोर कर रख दिया। दुनिया के इतिहास में यह अप्रत्याशित, अभूतपूर्व, अकल्पनीय एवं अविश्वसनीय घटना है। वर्ष २०२० वैश्विक लॉकडाउन, कोरोना कफ्र्यू, जनता कफ्र्यू, कोरोना टैस्ट, पॉजिटिव, नेगेटिव, क्वारंटाइन, कण्टेनमेंट एरिया, सोशल डिस्टैंसिंग, मास्क, सेनेटाइजर, गाइड लाइन्स, प्रोटोकॉल, थाली बजाओ, दीप जलाओ, एसओपी, ऑनलाइन, वर्चुअल मीटिंग, गूगल मीट, जूम मीटिंग, वैश्विक आर्थिक मंदी, रोजगार से छुट्टी, वेतन में कटौती, आंदोलन, धरना-प्रदर्शन, वुहान और चीन आदिकी  शब्दावली एवं चर्चाओं में बीत गया। कोरोना ने समाचार प्रस्तुतिकरण, डिजिटल मीडिया, समाचारपत्रों की संपूर्ण कार्यप्रणाली को पूर्ण रूप से बदलकर रख दिया। शास्त्रीय संगीत, सुगम संगीत, लोक कलाकारों ने फेसबुक तथा यू-ट्यूब चैनलों का रुख किया। कविता पाठ, मुशायरे, विभिन्न विषयों पर चर्चा, सेमिनार, वर्चुअल मीटिंग, रैलियां शिक्षण-प्रशिक्षण तथा दुनिया भर का ज्ञान ऑनलाइन माध्यमों से बांटा गया। कोरोना ने मनुष्य की पूरी जीवनशैली तथा रंग-ढंग को बदल दिया। मानवीय इतिहास में इस वैश्विक महामारी के महादानव के भय एवं आतंक के कारण लोग अपनी जान बचाने के लिए अपने-अपने घरों में दुबक कर बैठ गये। दुनिया की सभी हवाई सेवाएं, रेलगाडिय़ां, परिवहन तथा सभी छोटे वाहन बंद हो जाना, सभी उद्योग-धंधे, कारोबार, पर्यटन, शिक्षण संस्थान तथा सभी तरह की आर्थिक, सामाजिक, राजनीतिक एवं सृजनात्मक गतिविधियों का पूरी तरह से ठप हो जाना विश्व के इतिहास की कोई सामान्य घटना नहीं है। इस क्रूर घटना ने सभी मंदिर, मस्जिद, गिरिजाघर, गुरुद्वारे तथा सभी धार्मिक संस्थान बंद करवा दिये। शिक्षा के सरस्वती मंदिर कहे जाने वाले शिक्षण संस्थानों पर ताले लटक गये। इस महामारी से दुनिया की कई बड़ी-बड़ी राजनीतिक, सांस्कृतिक एवं आर्थिक हस्तियों को मौत के आगोश में समा लिया। इस संक्रमण से लाखों लोगों की अप्रत्याशित मृत्यु ने उनके करोड़ों परिजनों को पीड़ा एवं वेदना दी। कभी भी न भूलने वाली इस दुखद त्रासदी ने शिक्षा प्राप्त कर रहे विद्यार्थियों, जीवन की उड़ान भर रहे युवाओं के रास्ते में रोड़े अटका कर विघ्न पैदा करने की कोशिश की है। इस मनहूस कोरोना के कारण बैंकों का लोन लेकर अनेकों कारोबार चलाने वाले उद्यमियों, शिक्षा ग्रहण करने वाले विद्यार्थियों, परिवहन चालकों तथा छोटा-मोटा, व्यापार, उद्योग चलाने वाले लोगों को बर्बाद करने की कोशिश की है। कोरोना ने कई मानसिक अवसादों, शारीरिक रोगों, चिंताओं तथा आशंकाओं को दावत दी है। इस प्राकृतिक आपदा ने दुनिया के प्रकृति प्रेमियों, पर्यावरणविदों, वैज्ञानिकों, चिकित्सकों तथा शिक्षाविदों तथा राजनीतिज्ञों को दहला कर आत्मचिंतन के लिए विवश कर दिया है। कोरोना वायरस संक्रमण की घटना विश्व के मानवीय इतिहास की सबसे दुखद एवं पीड़ादायक घटना है। इस त्रासदी ने यह सोचने पर मजबूर किया है कि जीवन के सभी प्रिय संबंध भौतिक, क्षणिक, लेन-देन के व्यवहार तथा स्वार्थ पर आधारित हैं। कोरोना से असमय हुई मौतों ने अपने बिलखते प्रियजनों को स्पर्श, अंतिम दर्शनों, अंतिम रस्मों, दाह संस्कार, अस्थि-विसर्जन, क्रिया कर्मों से भी महरूम होते हुए देखा है। माता-पिता, भाई-बहन, सगे-संबंधी, मित्र तथा दुनियावी संबंधों की इस सांसारिक यात्रा में मनुष्य को पहली बार अकेले ही जीवन विचरण करने का अहसास हुआ है। यह घटना मानव इतिहास में कोई सामान्य और साधारण घटना नहीं है। कोरोना संक्रमण काल ने मनुष्य को बहुत कुछ सोचने-समझने एवं आत्मचिंतन के लिए मजबूर किया है। जीवन निरंतर चलता रहेगा, लेकिन बुद्धि के स्वामी तथा सर्वश्रेष्ठ मनुष्य को यह सोचना चाहिए कि कोरोना जैसी अकल्पनीय घटना के लिए कौन दोषी है। कहीं इसके पीछे हमारी स्वार्थी मनोवृत्तियां तथा मानसिक विकृतियां दोषी तो नहीं हैं। क्या यह मनुष्य जनित परिस्थिति है या एक प्राकृतिक आपदा है। क्या यह ईश्वर के द्वारा लोभी और स्वार्थी मनुष्य के लिए सजा है। क्या मनुष्य के जीव-जंतुओं को उपयोग और भोग का माध्यम समझने के कारण प्राकृतिक संतुलन बिगड़ चुका है। क्या यह प्राकृतिक वनस्पति एवं जीव-जंतुओं के शोषण की घोर एवं भीषण प्रतिक्रिया है। क्या मनुष्य भी भौतिकवादी विकृतियों का शिकार होकर दानव बन चुका है। वैसे तो ३० दिसबर २०१९ को चीन के वुहान से पैदा हुए कोरोनारूपी महादानव की बरसी भी है, लेकिन असमय एवं अकाल मृत्यु वर्ष के अंत में सभी जीवित सौभाग्यशाली मनुष्यों के लिए अब समय आ गया है कि वह इस कोरोना काल का सामूहिक दाह संस्कार कर अंतिम श्रद्धांजलि अर्पित करें। ईश्वर से प्रार्थना है कि वह दिवंगत क्रूर कोरोना वर्ष को शांति प्रदान कर अपने चरणों में स्थान दें। निश्चित रूप से २०२० को कोरोना वायरस वर्ष के रूप में ही याद रखा जायगा। जहां इस वर्ष ने लोगों को तकलीफ, पीड़ा तथा वेदना दी, वहीं पर सभी क्षेत्रों में नये अवसरों, नयी संभावनाओं के द्वार भी खुले। यह वर्ष मनुष्य के लिए बहुत से प्रश्न छोड़ रहा है जिस पर हमें गंभीरतापूर्वक विचार करना होगा अन्यथा भविष्य में भी हमें कोरोना वायरस जैसे दानवों की चुनौतियों से आशंकित रहना होगा। आशा है कि नव वर्ष २०२१ का नव सूर्योदय पिछले साल द्वारा दिये गये सभी दुखों को मिटाकर मरहम लगाने की कोशिश करेगा। कामना के सिवाय कुछ कर भी नहीं सकते।", 
  "Topic34": "सावन के महीने में प्रत्येक शिवभक्त की यही कामना होती है कि एक बार बाबा बैद्यनाथ का दर्शन जरूर कर ले। कहते हैं सागर से मिलने का जो संकल्प गंगा का है वही दृढ़निश्चय भगवान शिव से मिलने का कांवडिय़ों में भी देखा जाता है। तभी तो श्रावणी मेल के दौरान धूप, बारिश और भूख-प्यास भूलकर दुर्गम रास्तों पर दुख उठाकर अपने दुखों के नाश के लिए वे बाबा बैद्यनाथकी शरण में पहुंचते हैं। मान्यताओं के अनुसार परम शिव भक्त रावण ने कैलाश पर्वत पर कठिन तपस्या कर तीनों लोक में विजय प्राप्त करने के लिए अपनी लंकानगरी में विराजमान होने के लिए औघड़दानी बाबा भोले शंकर को मना लिया। भगवान शंकर ने रावण को वरदान देते समय यह शर्त रखा कि शिवलिंग स्वरूप को तुम भक्तिपूर्वक अपने साथ ले जाओ, लेकिन इसे धरती पर कहीं मत रखना। अन्यथा यह लिंग वहीं स्थापित हो जायगा। रावण की इस सफलता से इंद्र सहित देवतागण चिंतित हो गये। कहते हैं कि रावण लिंग स्वरूप बाबा भोलेनाथ को लंकानगरी में स्थापित करने के लिए जा रहा था कि रास्ते में वन में अवस्थित देवघर में शिव माया से उसे भारी लघुशंका की इच्छा हुई, जिसे वह सहन नहीं कर पा रहा था। रावण बैजू नाम के एक गोप को लिंग स्वरूप सौंप कर लघुशंका करने चला गया। बैजू लिंग स्वरूप के भार को सहन नहीं कर सका और उसे जमीन पर रख दिया। जिससे देवघर में भगवान भोलेनाथ स्थापित हो गये। लघुशंका कर लौटे रावण ने देखा बाबा भोलेनाथ जमीन पर विराजमान हो गये हैं तो वह परेशान हो गया और उन्हें जमीन से उठाने का बहुत प्रयास किया, लेकिन सफल नहीं हो सका। इससे गुस्से में आकर उसने लिंग स्वरूप भोलेनाथ को अंगूठे से जमीन में दबा दिया, जिसके निशान आज भी बैद्यनाथ धाम स्थित द्वादश ज्योतिर्लिंग पर विराजमान हैं। उस लिंग में भगवान शिव को प्रत्यक्ष रूप में पाकर सभी देवताओं ने उसकी प्राण प्रतिष्ठा कर उसका नाम बैद्यनाथ धाम रखा। इस दिव्य ज्योतिर्लिंग के दर्शन से सभी पापों का नाश और मुक्ति की प्राप्ति होती है। बैद्यनाथ धाम की गणना उन पवित्र तीर्थ स्थलों में की जाती है, जहां द्वादश ज्योतिर्लिंग के अलावा शक्ति पीठ भी स्थापित है। असुरता इन दिनों अपने चरम उत्कर्ष पर हैं। दीपक की लौ जब बुझने को होती है तो अधिक तीव्र प्रकाश फेंकती और बुझ जाती है। असुरता भी जब मिटने को होती है तो जाते-जाते कुछ न कुछ करके जाने की ठान लेती है। इन दिनों भी यही सब हो रहा है। असुर तो अपने नये तेवर के साथ आक्रमण करने पर उतारू है। यह भ्रम, अश्रद्धा, लांछन, लोकापवाद फैलाने तथा कोई आक्रमण करने या दुर्घटना उत्पन्न करने जैसे किसी भी रूप में हो सकता है। असुरता इस प्रकार के अपने षड्यंत्रों को सफल बनाने में पूरी तत्परता के साथ लगी हुई है। उसका पूतना और ताड़ का जैसा विकराल रूप देखने के लिए सबको तैयार रहना चाहिए। समुद्रमंथन के समय सबसे पहले विष निकला था बाद में वारुणी, फिर धीरे-धीरे क्रमश: उसमें से रत्न निकलते गये। अमृत सबसे पीछे निकला था। गायत्री महायज्ञ की धर्म अनुष्ठान में भी पहले विष ही निकल रहा है ईष्यालु लोग विरोध और  विलगता करते हैं। यह इस बात की परीक्षा के लिए है कि आयोजन के कार्यकर्ताओं में किसकी निष्ठा सच्ची, किसकी झूठी है। जो दृढ़निश्चयी है वहीं अंत तक ठहरे तो उन्हें लाभ मिलेगा। उथले स्वभाव और बाल-बुद्धिवाले सहयोगी यदि हट जायं तो कोई हर्ज भी नहीं है। इस छांटका काम निंदकों द्वारा बड़ी सरलता से पूरा हो जाता है। दुर्बल मनोभूमिवाले लोग तनिक थी संदेहास्पद बात सुनकर भाग खड़े होते हैं भीड़ को हटाने की दृष्टि से यह पलायन उचित भी है। गायत्री आंदोलन के प्रभाव से अब साधकों की भीड़ भी बहुत बड़ी हो गयी है इनमें उच्च श्रेणी की सच्चे साधकों की परीक्षा के लिए यह उचित भी है कि झूठे-सच्चे लोकापवाद फैलें। विवेकवान लोग इन निंदाओं का वास्तविक कारण ढूंढेंग़े तो सचाई मालूम पड़ जायगी और उनकी श्रद्धा पहले से भी दूनी-चौगुनी बढ़ जायगी और जो लोग दुर्बल आत्मा के है, वह तलाश करने की झगड़े में न पड़कर सुनने मात्र से ही भाग खड़े होंगे। इस प्रकार दुर्बल आत्माओं की भीड़ सहज ही छूट जायगी। असुरता के आक्रमणों से जहां यज्ञों में बड़ी सारी अड़चने पड़ती हैं, वहां संयोजक में दृढ़ता पुरुषार्थ का मुकाबला करने की शक्ति की अभिवृद्धि, सच्चे धर्मप्रेमियों की सच्चाई जान लेने पर श्रद्धा का और अधिक विकास और दुर्बल आत्माओं की अनावश्यक भीड़ की छंटनी यह लाभ भी है। इसलिए अपने लक्ष्य पर सदा अग्रसर रहें। मार्ग में कितनी भी बाधाएं आ जायं, अपने मार्ग से कभी पीछे न हटें, बल्कि पूरे जोश और पुरुषार्थ के साथ अपनी मंजिल को हासिल करें। सच्चे साधक कभी भी किसी परीक्षा से घबराते नहीं हैं और हमेशा सबसे आगे निकल जाते हैं।", 
  "Topic35": "कोरोना संकट की तीसरी लहर के खतरे के बीच प्राकृतिक आपदाओं ने लोगों की मुसीबत और बढ़ा दी है। एक ओर जहां भारत के कई राज्यों में कोरोना ने तेजी से पांव पसारना शुरू कर दिया है, वहीं भूस्खलन, बादल फटने और आसमान से बरसती आफत की वर्षा स्थिति को भयावह बना रही है। जम्मू-कश्मीर, हिमाचल और लद्दाख में मूसलाधार वर्षा और बादल फटने से आयी बाढऩे भारी तबाही मचायी है। इसमें २२ लोग अकाल काल के गाल में समा गये, वहीं अनेक लोग बह गये जिनमें से कुछ को तो बचाने में कामयाबी मिली लेकिन ४० से ज्यादा लोग अब भी लापता हैं जिनकी खोज में बचाव टीम जुटी हुई है। हिमाचल प्रदेश के लाहुल-स्पीति जिले के तोजिंग नाले और कुल्लू के ब्रह्म गंगा नाले में बादल फटने से आयी बाढ़ में १६ लोग बह गये जिसमें से दोको तो बचाव दलने बचा लिया लेकिन अन्य को बचाने में सफलता नहीं मिल सकी। लाहुल स्पिति में बादल फटने से लाहुल घाटी के कई नालों में बाढ़ आ गयी जिससे लेह और काजा मार्ग पर सैकड़ों पर्यटक फंसे हुए हैं। मनाली, लेह, तांदी किलाड़ एवं ग्राफू समदों मार्ग जगह-जगह बंद हो गये है। किन्नोर में भूस्खलन की चपेट में आने से नौ पर्यटकों की मृत्यु हो गयी। यह भूस्खलन जिस जगह हुआ वहां पहले से पहाड़ों से पत्थर गिरने लगे थे। इसी दौरान बड़ी चट्टान के नीचे दबकर एक गाड़ी चकनाचूर हो गयी थी, हालांकि इसमें कार पर सवार लोगों ने गाड़ी से कूदकर अपनी जान बचायी थी लेकिन प्रशासन ने आवाजाही नहीं रोकी जिसके कारण नौ पर्यटकों को अपनी जान गंवानी पड़ी। जुलाई महीने के अंत में मौसम अपना रौद्ररूप दिखा रहा है। भारत के कई राज्यों में रेड और आरेंज अलर्ट जारी किया गया है। महाराष्टï्र, दिल्ली सहित अनेक राज्यों में भारी वर्षा की चेतावनी ने राज्य सरकार की चुनौतियों को और कड़ा कर दिया है, क्योंकि आगामी एक-दो दिनों में मौसम का हाल बेहाल कर देने वाला हो सकता है। इसे प्रकृति का कोप कहा जाना अतिशयोक्ति नहीं होगी क्योंकि दुनियाभर में कई प्राकृतिक आपदाओं और मानवजनित कारणों से प्रकृति को सबसे अधिक नुकसान होता है। इसके लिए सरकार के साथ जनता को भी प्रयास करने होंगे। हालांकि प्रधान मंत्री और स्वराष्ट्रमंत्री ने आपदा पीडि़त राज्यों को हर संभव मदद पहुंचाने का भदोसा दिया है, लेकिन यह राज्य सरकारों की जिम्मेदारी है कि वह पीडि़तों को आर्थिक सहायता तत्काल पहुंचाये। झारखण्ड के धनबाद में अतिरिक्त जिला न्यायाधीश उत्तम आनन्द की बुधवारको प्रात: टहलने के दौरान पीछे से आ रही एक आटो की जोरदार टक्कर से हुई मृत्यु मात्र दुर्घटना नहीं है बल्कि सीसीटीवी फुटेज से जो तथ्य मिले हैं वह सुनियोजित साजिश के तहत हत्या का मामला प्रतीत होता है। न्यायाधीश घटनास्थल पर ही लहूलुहान होकर गिर पड़े। बाद में शहीद निर्मल महतो चिकित्सा महाविद्यालय अस्पताल में उनकी मृत्यु हो गयी। उत्तम आनन्द सड़क के किनारे जागिंग कर रहे थे तभी यह टक्कर मारी गयी। न्यायाधीश शहर के एक गैंगेस्टर सहित १५ से अधिक माफियाओं के मुकदमे देख रहे थे और उन्होंने कई गैंगस्टर की जमानत याचिका ठुकरा दी थी। उनकी पत्नी ने अज्ञात लोगों के खिलाफ हत्या की प्राथमिकी दर्ज करायी है। यह अत्यन्त ही दुखद और दुर्भाग्यपूर्ण घटना है। साथ ही यह न्यायाधीशों की सुरक्षा व्यवस्था पर भी सवाल खड़ा करता है। ऐसे न्यायाधीश की विशेष रूप से सुरक्षा व्यवस्था होनी चाहिए थी, जो गैंगस्टर और माफियाओं के मुकदमे देख रहे थे। जब न्यायाधीश ही असुरक्षित हैं तो आम जनता की सुरक्षा के बारे में क्या सोचा जा सकता है। यह एक गम्भीर और असाधारण श्रेणी की घटना है जिसकी गहन जांच की जरूरत है। न्यायाधीश को टक्कर मारने वाले आटो चालक और उसके एक साथी को गिरिडीह से गिरफ्तार कर लिया गया है। इसके अतिरिक्त सर्वोच्च न्यायालय बार असोसिएशन के अध्यक्ष विकास सिंह ने शुक्रवार को सर्वोच्च न्यायालय में इस प्रकरण को रखते हुए सीबीआई जांच की मांग भी की है। वस्तुत: यह घटना न्यायपालिका पर हमला है जिसकी कड़े शब्दों में निन्दा करने के साथ ही उन लोगों को उजागर करने की आवश्यकता है, जो इसमें संलिप्त है। न्यायपालिका और न्यायिक अधिकारियों की सुरक्षा अत्यन्त आवश्यक है तभी निष्पक्ष और स्वतंत्र न्याय की अपेक्षा की जा सकती है। देश में जिस प्रकार अपराधियों का दुस्साहस बढ़ रहा है वह न्यायपालिका के लिए अशुभ है। इसलिए इस दिशा में न्यायपालिका और सरकार की ओर से कड़े कदम उठाने की आवश्यकता है।", 
  "Topic36": "इस बात से बिल्कुल भी इनकार नहीं किया जा सकता कि देश में बढ़ती आर्थिक असमानता को कम करना सरकारों के लिए सबसे बड़ी आर्थिक-सामाजिक चुनौती होती है। इसी के मद्देनजर प्रधानमंत्री नरेन्द्र मोदी ने कई योजनाएं शुरू की जिसका लाभ गरीब तबके के लोग उठा भी रहे हैं। इसी कड़ी में आगे जुड़ रहा है गरीबों को मकान देने की योजना। इस महत्वाकांक्षी योजना के लिए उत्तर प्रदेश सहित छह राज्यों में आधारशिला रखी गयी। इस आधारशिला को रखते हुए प्रधानमंत्री मोदी ने कहा कि हल्के मकानों से जुड़ी परियोजना भवन निर्माण के क्षेत्र को नयी दिशा देगी और यह सहकारी संघवाद को मजबूत भी करेगी। महत्वपूर्ण यह है कि इस नयी प्रौद्योगिकी के साथ नवाचार का अवसर उपलब्ध होगा। भारत में घटती गरीबी के बावजूद बढ़ती आर्थिक असमानता के बीच सरकार की इस योजना का लाभ उन तमाम लोगों को मिलेगा जो पूरी जिन्दगी अपने घर की कल्पना में गुजार देते थे, पाई-पाई जोडऩे के बावजूद एक अदद घर का सपना संजोये इस दुनिया से रुखसत भी हो जाते हैं। परन्तु इस नयी योजना के अन्तर्गत आधुनिक प्रौद्योगिकी से मकान बनने में कम समय लगेगा साथ ही सस्ता एवं आरामदायक घर मिल सकेगा। इस परियोजना में फ्रांस, जर्मनी और कनाडा में भवन निर्माण में इस्तेमाल की जा रही तकनीक का भी प्रयोग किया जायगा। सुखद यह है कि ग्रामीण क्षेत्रों में दो करोड़ से अधिक मकान बनाये जायंगे। इससे ग्रामीण क्षेत्रों का विकास होगा तथा पलायन की समस्या में काफी हदतक कमी हो सकती है। देखा जाय तो पिछले कुछ वर्षों में जिस प्रकार देश के २७ करोड़ लोग गरीबी रेखा से बाहर आये हैं उनमें सरकार की लाभकारी योजनाओं को गरीबों तक निर्बाध रूप से पहुंचाने से ही सम्भव हो सका है। यदि गरीबों को आवास देने की योजना समय से पूरी हो जायगी तो देश के अधिकतर लोग अपना घर देखने की इच्छा को पूर्ण कर लेंगे। भारत में बढ़ती आर्थिक असमानता को दूर करने के लिए विशेषज्ञों की भी यही राय रही है कि गरीबों को रोटी, कपड़ा और छत उपलब्ध कराया जाय। निश्चित रूप से मोदी सरकार ने पहले कुकिंग गैस उपलब्ध कराया। उसके बाद कोरोना संकट के दौरान खाद्यान्न की आपूर्ति निर्बाध रही और अब सभी गरीबों को घर देने की तैयारी निश्चित रूप से देश को सशक्तिकरण की राह में मील का पत्थर साबित होगा। इसके बाद अत्यन्त महत्वपूर्ण होगा अनेक कल्याणकारी योजनाओं को कारगर तरीके से लागू करना। आमतौर पर देखा गया है कि इस प्रकार की कल्याणकारी योजनाएं भ्रष्टाचार की भेंट चढ़ जाती हैं। इसके लिए आवश्यक है ईमानदारी से कार्य करने और राजनीतिक इच्छाशक्ति दिखाने की। हालांकि मोदी सरकार इसके लिए अदम्य साहस के साथ जुटी है। अत: गरीबों का हक उनको अवश्य ही मिलना चाहिए। भवन उपलब्ध कराने की योजना अत्यन्त प्रशंसनीय है। नये वर्ष के आगाज के साथ भारत को कोरोना टीका मिलना सुखद अहसास है। परन्तु एक सौ तीस करोड़ की समस्त जनता को इस टीके का लाभ नहीं मिलेगा, क्योंकि पहले चरण में सिर्फ तीन करोड़ लोगों को ही टीका लगाया जायगा। देशभर में चल रहे कोरोना टीकाकरण के ड्राई रन के बीच स्वास्थ्यमंत्री डा.हर्षवर्धन ने ऐलान किया है कि देशभर में कोरोना टीका मुफ्त में लगाया जायगा। पहले ही सुनिश्चित किया जा चुका है कि स्वास्थ्य सेवा से जुड़े कर्मचारी और कोरोना के सर्वाधिक प्रभाव में आनेवालों को ही अग्रिम पंक्ति में रखा जायगा। चूंकि देश के सभी राज्यों और केन्द्रशासित प्रदेशों के कुल ११६ जिलों में कोरोना वैक्सीन का ड्राई रन चल रहा है। इसके लिए कुल २५९ टीकाकरण बूथ बनाये गये हैं। यह जानना आवश्यक है कि ड्राई रन में किसी टीके का इस्तेमाल नहीं किया जा रहा है, बल्कि सिर्फ इसकी जांच की जा रही है कि टीकाकरण के लिए बनायी गयी योजना कितनी कारगर होगी। जिस प्रकार पिछला पूरा वर्ष कोरोना के दहशत में गुजरा उसके बाद रोशनी की हल्की किरण भी उम्मीदों के दरवाजे खोलती है। दरअसल भारत की आबादी को देखते हुए टीकाकरण स्वास्थ्य कर्मचारियों, अशक्त, बीमार, बुजुर्गों को चिह्निïत करना खासी पेंचीदगी भरा कार्य हो सकता है। टीकाकरण को लेकर जिस प्रकार ड्राई रन चल रहा है उससे लगता है कि भारत इस कार्य को बेहतरीन ढंग से अंजाम दे सकेगा। भारत के वैज्ञानिकों की कुशलता पर किसी को शक नहीं था परन्तु चुनौती यह थी कि देशभर में जरूरतमंदों तक इस टीके को कैसे पहुंचाया जायगा। टीके की आपूर्ति, भण्डारण सहित समस्त तैयारियां समय से पूरी कर ली गयीं और इसे देश के प्रत्येक राज्यतक पहुंचाने के लिए वायु सेना को भी लगाया गया। परन्तु टीका आने के बाद भी बेफिक्री घातक हो सकती है। इसलिए बचाव के तमाम रास्तों को अपनाते हुए ही हमें आगे कदम बढ़ाना है।", 
  "Topic37": "यह स्थिति बेहद चिंताजनक और हमारी शिक्षा व्यवस्था की पोल खोलती हुई है। कोलकता के एक सरकारी मेडिकल कालेज में मोरचरी यानी कि मुर्दाघर में शवों के रखरखाव के लिए प्रयोगशाला सहायक के छह पदों के लिए आठ हजार युवाओं ने आवेदन किये हैं। दरअसल आम बोलचाल की भाषा में कहे तो यह डोम का पद है। मजे की बात यह है कि इस पद के लिए शैक्षणिक योग्यता आठवीं पास है और वेतन की देखों तो वह है केवल १५ हजार रुपया मासिक। छह पदों के लिए आठ हजार आवेदन आना कोई बड़ी बात नहीं हो सकती। बड़ी बात यह है कि इन आवेदन करने वाले आठ हजार युवाओं में करीब सौ आवेदक इंजीनियरिंग पास है तो २२०० आवेदनकर्ता युवा ग्रेजुएट, ५०० युवा पोस्ट ग्रेजुएट है। यह आज की शिक्षा व्यवस्था, युवाओं में बढ़ती बेरोजगारी और सरकारी नौकरी के प्रति लगाव की दृष्टि से देखा जा सकता है। आखिर सरकार की स्वरोजगार की अनेकों योजनाओं, स्टार्टअप योजना सहित कौशल विकास के विभिन्न कार्यक्रमों के बाद यह स्थिति है तो यह वास्तव में गंभीर चिंताजनक है। यदि टेक्नोक्रेट इंजीनियरिंग पास है तो टेक्नोक्रेट कहना ही होगा और उच्च शिक्षित व्यक्ति आठवीं पास योग्यताधारी की नौकरी के लिए दो चार हो रहे हैं तो यह पढ़ाई के बाद भी उनके सोच को दर्शाती है। यह कोई पहली या आज की कोरोना बाद की स्थिति नहीं है। ऐसे उदाहरण हजारों मिल जायंगे। उत्तर प्रदेश के मुरादाबाद नगर निगम में सफाई कर्मियों के पदों की भर्ती के समय तकनीकी एवं विशेषज्ञताधारी युवाओं को साक्षात्कार के दौरान सफाई के लिए नाले में उतारने के समाचार सुर्खियों में आ चुके हैं। यह भी सुर्खियां इसलिए बन गया कि इन युवाओं को भर्ती के दौरान हो रही फिजीकल परीक्षा में फावड़ा कुदाल आदि देकर सुरक्षा साधनों के बिना ही नालों में सफाई के लिए उतार दिया गया था और मीडिया के लिए समाचार बन गया था। हालांकि आज स्थिति यह होती जा रही है कि एक पद के लाखों दावेदार हैं। ऐसे में कम पदों के लिए भर्ती भी मुश्किल भरा काम हो गया है। अभी कुछ साल पहले ही राजस्थान में सचिवालय में चतुर्थ श्रेणी कर्मचारियों के पदों की भर्ती के लिए इतने आवेदन आ गये कि कई दिनों तक साक्षात्कार लेने के बाद भी अंततोगत्वा भर्ती नहीं हो सकी। चतुर्थ श्रेणी के पदों के लिए भी इंजीनियरिंग, एमबीए, पोस्ट ग्रेजुएट तक पास युवाओं ने आवेदन किये। लिपिक आदि के पद के लिए तो इस तरह के युवाओं के आवेदन आम बात है। डिग्रीधारी युवाओं का कहना है कि बेरोजगारी के चलते यह नौकरी मजबूरी है। परन्तु यह हालात आंखें खोलने के लिए काफी है। इंजीनियरिंग एवं प्रबंधन में डिग्री धारी युवाओं का सफाई कर्मचारी की नौकरी के लिए आवेदन करना देश की शिक्षा व्यवस्था और बेरोजगारी की स्थिति दोनों से ही रुबरु कराने के लिए काफी है। यह तस्वीर पश्चिमी बंगाल, उत्तर प्रदेश, मध्यप्रदेश या राजस्थान की नहीं, बल्कि समूचे देश में मिल जायगी। एक पद के लिए इतने अधिक आवेदन आते हैं और खासतौर से न्यूनतम योग्यता तो अब कोई मायने ही नहीं रखती, एक से एक उच्च योग्यताधारी आवेदकों में मिल जाते हैं। प्रश्न यह उठता है कि क्या बेरोजगारी की समस्या इतनी गंभीर है या हमारी शिक्षा व्यवस्था में ही कहीं खोट हैं या कोई दूसरा कारण है दरअसल इसके कई कारणों में से एक हमारी शिक्षा व्यवस्था, दूसरी हमारी शिक्षा का स्तर, तीसरी सरकारी नौकरी के प्रति युवाओं का आकर्षण आदि है। पिछले दशकों में देश में शिक्षा का तेजी से विस्तार हुआ है। कुकुरमुत्तों की तरह शिक्षण संस्थाएं खुले हैं। अब तो हालात यह होते जा रहे हैं कि देश के इंजीनियरंग कालेजों एवं प्रबंधन संस्थानों की सीटें भी पूरी नहीं भर पाती है। युवाओं में पहले एमबीए से मोहभंग हुआ तो अब इंजीनियरिंग से भी मोहभंग होता जा रहा है। जिस इंजीनियरिंग में प्रवेश के लिए युवाओं का कड़ी मेहनत के बाद भी मुश्किल से प्रवेश मिलता था आज प्रवेश परीक्षा में कम अंक लाने पर भी प्रवेश हो जाता है। यहां तक कि सीनियर सैकण्डरी के प्राप्तांकों के आधार पर भी प्रवेश होने लगा है। कई तकनीकी एवं प्रबंधन शिक्षण संस्थानों में तो स्तरीय संकाय सदस्यों का अभाव आम है। साफ है कि इंजीनियरिंग में अच्छी योग्यताधारी युवाओं को तो कोई भी संस्थान अपने यहां प्लेसमेंट दे देता है। लगभग सभी कंपनियों द्वारा आजकल सीधे संस्थानों में प्लेसमेंट के लिए साक्षात्कार आयोजित कर चयन कर लिया जाता है। कुछ युवाओं का आकर्षण सरकारी नौकरी के प्रति रहता है। इसका मुख्य कारण सरकारी नौकरी में सुविधाएं अधिक पर टारगेट आधारित काम का नहीं होना माना जाता है। इसके अलावा सरकारी नौकरी में अन्य सुविधाएं भी आकर्षण का कारण रहती है। ऐसे में सरकारी क्षेत्र में सीमित पद होने के बावजूद युवा सरकारी नौकरी पाने के लिए जुट जाते हैं और एक समय ऐसा आता है कि चपरासी तक की नौकरी के लिए आवेदन करने में नहीं झिझकते। यह हमारी व्यवस्था की त्रासदी ही है। ऐसे में अब सरकार और समाज दोनों के सामने नयी चुनौती आती है। आखिर युवाओं का सरकारी नौकरी के प्रति मोहभंग कैसे हो यह सोचना होगा तो तकनीकी या रोजगारपरक शिक्षा देने वाले संस्थानों के निरीक्षण मापदंडों को सख्त बनाना होगा, संकाय सदस्यों के चयन उनके वेतन आदि को आकर्षक और सबसे ज्यादा जरूरी ऐसे संस्थानों की शिक्षण व्यवस्था को स्तरीय बनाना होगा, ताकि देश में दक्ष योग्यताधारी युवाओं की टीम तैयार हो सके। योग्यताधारी युवाओं द्वारा मोरचरी में डोम या सफाई कर्मियों या चतुर्थ श्रेणी कार्मिकों या लिपिक जैसे पदों के लिए आवेदन करना व्यवस्था पर तमाचें से कम नहीं है। देश में स्तरीय शिक्षण व्यवस्था और रोजगार के बेहतर अवसर उपलब्ध कराने के प्रयास करने होंगे। युवाओं में एंटरप्रोन्योर बनने की ललक जगानी होगी।", 
  "Topic38": "यह स्थिति बेहद चिंताजनक और हमारी शिक्षा व्यवस्था की पोल खोलती हुई है। कोलकता के एक सरकारी मेडिकल कालेज में मोरचरी यानी कि मुर्दाघर में शवों के रखरखाव के लिए प्रयोगशाला सहायक के छह पदों के लिए आठ हजार युवाओं ने आवेदन किये हैं। दरअसल आम बोलचाल की भाषा में कहे तो यह डोम का पद है। मजे की बात यह है कि इस पद के लिए शैक्षणिक योग्यता आठवीं पास है और वेतन की देखों तो वह है केवल १५ हजार रुपया मासिक। छह पदों के लिए आठ हजार आवेदन आना कोई बड़ी बात नहीं हो सकती। बड़ी बात यह है कि इन आवेदन करने वाले आठ हजार युवाओं में करीब सौ आवेदक इंजीनियरिंग पास है तो २२०० आवेदनकर्ता युवा ग्रेजुएट, ५०० युवा पोस्ट ग्रेजुएट है। यह आज की शिक्षा व्यवस्था, युवाओं में बढ़ती बेरोजगारी और सरकारी नौकरी के प्रति लगाव की दृष्टि से देखा जा सकता है। आखिर सरकार की स्वरोजगार की अनेकों योजनाओं, स्टार्टअप योजना सहित कौशल विकास के विभिन्न कार्यक्रमों के बाद यह स्थिति है तो यह वास्तव में गंभीर चिंताजनक है। यदि टेक्नोक्रेट इंजीनियरिंग पास है तो टेक्नोक्रेट कहना ही होगा और उच्च शिक्षित व्यक्ति आठवीं पास योग्यताधारी की नौकरी के लिए दो चार हो रहे हैं तो यह पढ़ाई के बाद भी उनके सोच को दर्शाती है। यह कोई पहली या आज की कोरोना बाद की स्थिति नहीं है। ऐसे उदाहरण हजारों मिल जायंगे। उत्तर प्रदेश के मुरादाबाद नगर निगम में सफाई कर्मियों के पदों की भर्ती के समय तकनीकी एवं विशेषज्ञताधारी युवाओं को साक्षात्कार के दौरान सफाई के लिए नाले में उतारने के समाचार सुर्खियों में आ चुके हैं। यह भी सुर्खियां इसलिए बन गया कि इन युवाओं को भर्ती के दौरान हो रही फिजीकल परीक्षा में फावड़ा कुदाल आदि देकर सुरक्षा साधनों के बिना ही नालों में सफाई के लिए उतार दिया गया था और मीडिया के लिए समाचार बन गया था। हालांकि आज स्थिति यह होती जा रही है कि एक पद के लाखों दावेदार हैं। ऐसे में कम पदों के लिए भर्ती भी मुश्किल भरा काम हो गया है। अभी कुछ साल पहले ही राजस्थान में सचिवालय में चतुर्थ श्रेणी कर्मचारियों के पदों की भर्ती के लिए इतने आवेदन आ गये कि कई दिनों तक साक्षात्कार लेने के बाद भी अंततोगत्वा भर्ती नहीं हो सकी। चतुर्थ श्रेणी के पदों के लिए भी इंजीनियरिंग, एमबीए, पोस्ट ग्रेजुएट तक पास युवाओं ने आवेदन किये। लिपिक आदि के पद के लिए तो इस तरह के युवाओं के आवेदन आम बात है। डिग्रीधारी युवाओं का कहना है कि बेरोजगारी के चलते यह नौकरी मजबूरी है। परन्तु यह हालात आंखें खोलने के लिए काफी है। इंजीनियरिंग एवं प्रबंधन में डिग्री धारी युवाओं का सफाई कर्मचारी की नौकरी के लिए आवेदन करना देश की शिक्षा व्यवस्था और बेरोजगारी की स्थिति दोनों से ही रुबरु कराने के लिए काफी है। यह तस्वीर पश्चिमी बंगाल, उत्तर प्रदेश, मध्यप्रदेश या राजस्थान की नहीं, बल्कि समूचे देश में मिल जायगी। एक पद के लिए इतने अधिक आवेदन आते हैं और खासतौर से न्यूनतम योग्यता तो अब कोई मायने ही नहीं रखती, एक से एक उच्च योग्यताधारी आवेदकों में मिल जाते हैं। प्रश्न यह उठता है कि क्या बेरोजगारी की समस्या इतनी गंभीर है या हमारी शिक्षा व्यवस्था में ही कहीं खोट हैं या कोई दूसरा कारण है दरअसल इसके कई कारणों में से एक हमारी शिक्षा व्यवस्था, दूसरी हमारी शिक्षा का स्तर, तीसरी सरकारी नौकरी के प्रति युवाओं का आकर्षण आदि है। पिछले दशकों में देश में शिक्षा का तेजी से विस्तार हुआ है। कुकुरमुत्तों की तरह शिक्षण संस्थाएं खुले हैं। अब तो हालात यह होते जा रहे हैं कि देश के इंजीनियरंग कालेजों एवं प्रबंधन संस्थानों की सीटें भी पूरी नहीं भर पाती है। युवाओं में पहले एमबीए से मोहभंग हुआ तो अब इंजीनियरिंग से भी मोहभंग होता जा रहा है। जिस इंजीनियरिंग में प्रवेश के लिए युवाओं का कड़ी मेहनत के बाद भी मुश्किल से प्रवेश मिलता था आज प्रवेश परीक्षा में कम अंक लाने पर भी प्रवेश हो जाता है। यहां तक कि सीनियर सैकण्डरी के प्राप्तांकों के आधार पर भी प्रवेश होने लगा है। कई तकनीकी एवं प्रबंधन शिक्षण संस्थानों में तो स्तरीय संकाय सदस्यों का अभाव आम है। साफ है कि इंजीनियरिंग में अच्छी योग्यताधारी युवाओं को तो कोई भी संस्थान अपने यहां प्लेसमेंट दे देता है। लगभग सभी कंपनियों द्वारा आजकल सीधे संस्थानों में प्लेसमेंट के लिए साक्षात्कार आयोजित कर चयन कर लिया जाता है। कुछ युवाओं का आकर्षण सरकारी नौकरी के प्रति रहता है। इसका मुख्य कारण सरकारी नौकरी में सुविधाएं अधिक पर टारगेट आधारित काम का नहीं होना माना जाता है। इसके अलावा सरकारी नौकरी में अन्य सुविधाएं भी आकर्षण का कारण रहती है। ऐसे में सरकारी क्षेत्र में सीमित पद होने के बावजूद युवा सरकारी नौकरी पाने के लिए जुट जाते हैं और एक समय ऐसा आता है कि चपरासी तक की नौकरी के लिए आवेदन करने में नहीं झिझकते। यह हमारी व्यवस्था की त्रासदी ही है। ऐसे में अब सरकार और समाज दोनों के सामने नयी चुनौती आती है। आखिर युवाओं का सरकारी नौकरी के प्रति मोहभंग कैसे हो यह सोचना होगा तो तकनीकी या रोजगारपरक शिक्षा देने वाले संस्थानों के निरीक्षण मापदंडों को सख्त बनाना होगा, संकाय सदस्यों के चयन उनके वेतन आदि को आकर्षक और सबसे ज्यादा जरूरी ऐसे संस्थानों की शिक्षण व्यवस्था को स्तरीय बनाना होगा, ताकि देश में दक्ष योग्यताधारी युवाओं की टीम तैयार हो सके। योग्यताधारी युवाओं द्वारा मोरचरी में डोम या सफाई कर्मियों या चतुर्थ श्रेणी कार्मिकों या लिपिक जैसे पदों के लिए आवेदन करना व्यवस्था पर तमाचें से कम नहीं है। देश में स्तरीय शिक्षण व्यवस्था और रोजगार के बेहतर अवसर उपलब्ध कराने के प्रयास करने होंगे। युवाओं में एंटरप्रोन्योर बनने की ललक जगानी होगी।", 
  "Topic39": "अंतरिक्ष के सैन्यीकरण की ओर कदम निरंतर बढ़ते जा रहे हैं जिससे अलग तरह की समस्याएं पैदा हो रही हैं। वर्ष १९५७ से अबतक लगभग ८५०० सैटेलाइट अंतरिक्ष में भेजे गये हैं। इन तमाम सैटेलाइटों ने निश्चित रूप से अनेक उपयोगी भूमिकाएं निभायी हैं। उदाहरण के लिए इन्होंने संचार व्यवस्था को बढ़ावा दिया और मौसम विज्ञान के लिए भी खासे मददगार साबित हुए। लेकिन इसके साथ ही अनुपयोगी हो चुके सैटेलाइटों और उनमें हुई टूट-फूटका मलबा भी अंतरिक्ष में एकत्र होता रहा। यह मलबा हमारे लिए कई समस्याएं उत्पन्न कर सकता है। जैसे भविष्य में रॉकेट या सैटेलाइट से मलबा टकराने की घटनाएं सामने आ सकती हैं। अंतरिक्ष में इन तीनों ही चीजों की रफ्तार बहुत तेज होती है, इसलिए एक कंचे या टॉफी के साइज का मलबा भी बड़े नुकसान का कारण बन सकता है। अंतरिक्ष के मलबे के बारे में बढ़ती चिंता का प्रमुख कारण यह है कि समय बीतने के साथ वहां घूमने वाले सैटेलाइटों की संख्या बहुत तेजी से बढ़ती जा रही है। पिछले ६३ वर्षों में सभी देशों ने अंतरिक्ष में लगभग ८५०० सैटेलाइट भेजे हैं, लेकिन अब संयुक्त राज्य अमेरिका की केवल एक कम्पनी स्पेस एक्स ने अगले कुछ वर्षों में १२००० सैटेलाइट भेजने की अनुमति प्राप्त की है। इसके आगे और भी सैटेलाइटों के लिए स्वीकृति प्राप्त करने की उसकी योजना है। यह अपेक्षाकृत छोटे सैटेलाइट हैं लेकिन जरूरी बात यह है कि अन्य प्रतिस्पर्धी कम्पनियां भी इस क्षेत्र में अपनी सक्रियता बढ़ाने की तैयारी कर रही हैं। सैटेलाइटों को लेकर होड़ बढऩे का एक कारण यह है कि संचार क्षेत्र में ५जी के आगमन की तैयारी हो रही है और अन्य क्षेत्रों में भी सैटेलाइट तकनीक के उपयोग बढ़ रहे हैं। इन दोनों के अलावा एक अन्य मुद्दा यह है कि इन तमाम सैटेलाइटों के सिविल के साथ सैन्य उपयोग भी संभव हैं। संचार क्षेत्र की कंपनियों के अपने देश के सुरक्षा तंत्र से नजदीकी संबंध हो सकते हैं। फिलहाल इतना निश्चित है कि सैटेलाइटों की बढ़ती उपस्थिति के साथ अंतरिक्ष में मलबा तेजी से बढ़ेगा और वहां से इसे हटाने की किसी तकनीक के बारे में अभी सोचा भी नहीं गया है। अंतरिक्षीय मलबे के लगभग १८००० बड़े टुकड़ों पर तो वैज्ञानिकों की नजर है परन्तु छोटे टुकड़ों की संख्या कहीं अधिक है, जिन पर नजर रखना मुमकिन नहीं है। इनकी अनुमानित संख्या १२ करोड़ के आसपास बतायी जाती है। हाल में जो बड़ी संख्या में सैटेलाइट एक साथ भेजे गये तो अनेक खगोल वैज्ञानिकों ने कहा कि इससे अंतरिक्ष में प्रकाश प्रदूषण इतना बढ़ रहा है कि उनके लिए अपना कार्य करना कठिन हो गया है। यही नहीं, ५जी की संचार तकनीकों में इस्तेमाल होने वाले सैटेलाइटों के साथ तो पर्यावरण की और भी गंभीर समस्याएं जुड़ी हैं। अंतरिक्ष का सैन्यीकरण भी कोई कम गंभीर समस्या नहीं है। इसके सामान्यत: तीन पक्ष माने जाते हैं। पहला पक्ष तो यह है कि अंतरिक्ष में एक सैटेलाइट द्वारा दूसरे सैटेलाइट पर आक्रामक या क्षति पंहुचाने की काररवाई हो। उदाहरण के लिए सैटेलाइट की किसी क्षमता को कम या निष्क्रिय किया जा सकता है या उसे तबाह भी किया जा सकता है। दूसरा पक्ष यह है कि धरती से दुश्मन देश के सैटेलाइट को मिसाइल द्वारा नष्ट करने की काररवाई की जाय। कुछ देशों ने अपने ही निष्क्रिय सैटेलाइटों पर ऐसे टेस्ट किये हैं। किसी दुश्मन देश के सैटेलाइट पर हमला अब तक नहीं किया गया है। तीसरी संभावना यह है कि अंतरिक्ष से धरती के सैन्य निशाने पर आक्रामक काररवाई की जाय। अभी तक इस तरह की कोई आक्रामक काररवाई किसी दुश्मन देश के विरुद्ध अंतरिक्ष में नहीं हुई है, लेकिन इस आधार पर यह नहीं कहा जा सकता कि भविष्य में भी ऐसा नहीं होगा। इन तीनों संभावनाओं के बारे में चर्चा होती रही है। चूंकि इन सभी तकनीकों में अमेरिका इस समय सबसे आगे है, इसलिए आशंका जतायी जाती है कि वह अपनी इस तकनीकी दक्षता का उपयोग विश्व पर अपना प्रभुत्व बढ़ाने के लिए कर सकता है। अमेरिका में रहने वाले कार्ल ग्रासमैन पत्रकारिता के प्रोफेसर हैं और वे अंतरिक्ष के सैन्यीकरण के विरुद्ध एक प्रमुख आवाज के रूप में उभरे हैं। अनेक दस्तावेजों के आधार पर इस मामले में चर्चा करते हुए उन्होंने चेतावनी दी है कि इसमें मौजूदा प्रभुत्व अमेरिका का है, जिसे रूस और चीन चुनौती अवश्य देना चाहेंगे। इस तरह अंतरिक्ष के सैन्यीकरण की होड़ आरंभ होगी। उनका कहना है कि यह संभावना मनुष्य ही नहीं, तमाम जीव जंतुओं के लिए बेहद खतरनाक है। इसलिए अंतरिक्ष के सैन्यीकरण के विरुद्ध एक बड़ा अभियान शुरू होना चाहिए। ग्रासमैन ने कुछ शांति संघटनों के साथ मिलकर एक ऐसा अभियान आरंभ भी कर दिया है। अंतरिक्ष युद्ध की चर्चा अब किस्से-कहानी और विडियो-फिल्म की परिधि से बाहर निकलकर वास्तविकता की ओर जा रही है तो यह निश्चय ही गहरी चिंता का विषय है। अंतरिक्ष युद्ध हो या न हो, यदि अंतरिक्ष का उपयोग सैन्य दृष्टि से होने लगा तो यह भी अपने आप में बहुत खतरनाक होगा। वैज्ञानिकों ने बहुत मेहनत से विकास संबंधी उद्देश्यों के लिए सैटेलाइट तकनीक को आगे बढ़ाया है। यदि कुछ बड़ी ताकतों ने अंतरिक्ष के सैन्यीकरण पर जोर देने की कोशिश की तो छोटे-बड़े सभी देशों को विकास की संभावनाओं की क्षति के रूप में नुकसान झेलना पड़ सकता है। ऐसे में बहुत जरूरी हो गया है कि अंतरिक्ष का उपयोग सभी मनुष्यों और जीवन रूपों की भलाई के लिए किया जाय। इसे कुछ देशों और कंपनियों की होड़ का क्षेत्र न बनाया जाय। जनहित को समर्पित वैज्ञानिक संघटनों और विश्व शांति आंदोलन को आने वाले दिनों में अधिक ध्यान इस ओर देना होगा कि अंतरिक्ष विकास का क्षेत्र बना रहे, विनाश का क्षेत्र न बने।", 
  "Topic40": "देश में कोरोना संक्रमण के दस प्रतिशत दर वाले जिलों की संख्या में वृद्धि तीसरी लहर का खतरा गहराने का संकेत है, जिसे गम्भीरता से लेने की आवश्यकता है। पहली बार दस प्रतिशत दरवाले जिलों की संख्या ४७ से बढ़कर ५४ हो गयी है। इन जिलों की संख्या में और वृद्धि की आशंका बनी हुई है। ऐसे जिले केरल और पूर्वोत्तर के राज्यों तक सीमित हैं। महाराष्टï्र की स्थिति भी चिन्ताजनक हो गयी है, क्योंकि नये मामले तेजी से आ रहे हैं। केरल, नगालैण्ड, मिजोरम, मेघालय, अरुणाचल प्रदेश, राजस्थान, सिक्किम, हरियाणा, दमन-दीव, असम और पुडुचेरी में मामले बढ़ रहे हैं। केन्द्रीय स्वास्थ्य मंत्रालय का कहना है कि इसे कोरोना की तीसरी लहर नहीं कहा जा सकता है लेकिन स्थिति पर सजग दृष्टि रखी जा रही है। नीति आयोग के सदस्य और टीकाकरण पर गठित टास्क फोर्स के प्रमुख डाक्टर वी.के. पाल का मानना है कि दस प्रतिशत से अधिक संक्रमण दरवाले जिलों की संख्या में वृद्धि एक संयोग भी हो सकता है लेकिन नये मामलों में लगातार गिरावट वाले जिलों में अचानक वृद्धि चिन्ता का कारण अवश्य है। देश के कुछ प्रमुख वैज्ञानिकों का कहना है कि तीसरी लहर ने दस्तक दे दी है और यह प्रारम्भिक चरण में है। वैसे भी देश में प्रतिदिन आने वाले नये मामलों में तेज गिरावट थम गयी है। पिछले तीन सप्ताह से प्रतिदिन औसतन ३८ हजार नये मामले सामने आ रहे हैं। तीसरी लहर का खतरा गहराने के बीच राहत की बात यह है कि अगले माह अगस्त से बच्चों का टीका आ जायगा। केन्द्रीय स्वास्थ्यमंत्री मनसुख भणडाविया ने मंगलवार को कहा कि अगस्त से किशोरों को टीका लगाने का कार्य शुरू हो सकता है। वैसे यह स्पष्ट  नहीं हुआ है कि बच्चों के लिए कौन-सा टीका लगेगा लेकिन इतना अवश्य कहा कि भारत शीघ्र ही बड़ा टीका उत्पादक देश बनने जा रहा है, क्योंकि अधिक संख्या में कम्पनियों को टीका बनाने का लाइसेंस मिलेगा। जो भी हो, तीसरी लहर में बच्चों की सुरक्षा अत्यधिक महत्वपूर्ण है, क्योंकि उन पर संक्रमण का खतरा अधिक है। बुजुर्ग भी खतरे के दायरे में हैं। यह अच्छी बात है कि देश में ४४ करोड़ से अधिक लोगों को टीके लगाये जा चुके हैं, जिनमें ७.२ प्रतिशत लोगों को दोनों खुराक लग चुके हैं। टीकाकरण में और तेजी लाने की जरूरत है, क्योंकि इसकी गति कुछ धीमी पड़ गयी है। खतरे की आशंका को देखते हुए आम नागरिकों को काफी सतर्कता और सावधानी बरतने की जरूरत है। इसमें ढिलाई या लापरवाही काफी घातक साबित होगी। कोरोना महामारी से अनाथ हुए बच्चों के लिए सरकारों ने बड़ी-बड़ी घोषणाएं की हैं, लेकिन अभी तक उन बच्चों को चिह्नित न कर पाना बड़ी प्रशासनिक लापरवाही को दर्शाता है। कोरोना त्रासदी के शिकार कई ऐसे परिवार हैं, जहां बच्चों के परवरिश पर संकट आ गया है, कई बच्चे ऐसे भी हैं जिनका परिवार ही नहीं बचा है। ऐसे में उन्हें तत्काल मदद की जरूरत है। इसमें हीलाहवाली अक्षम्य है। यही कारण है कि सर्वोच्च न्यायालय को राज्यों के साथ केन्द्र सरकार को भी बार-बार सख्त सन्देश देना पड़ रहा है। सर्वोच्च न्यायालय ने पिछले साल मार्च के बाद माता-पिता खोकर अनाथ हुए बच्चों की पहचान और देखभाल के प्रति चिन्ता जताते हुए कहा है कि ऐसे बच्चों की पहचान में और देरी बर्दाश्त नहीं की जा सकती है। न्यायालय ने सभी राज्यों से अनाथ हुए बच्चों की स्थिति रिपोर्ट मांगी है। राज्यों से यह भी बताने को कहा गया है कि उन्होंने आईसीपीएस योजना से अब तक कितने बच्चों को लाभान्वित किया है। न्यायालय ने कहा है कि राष्ट्रीय बाल आयोग की ३४ योजनाओं का लाभ जरूरतमंद अनाथ बच्चों तक पहुंचना चाहिए। न्यायालय ने एक बार फिर स्पष्ट किया है कि कोरोना महामारी के दौरान अनाथ हुए सभी बच्चों को पीएम केयर्स फंड के तहत घोषित सभी योजनाओं का लाभ मिलना चाहिए। कोरोनाकाल में अनाथ हुए बच्चों की उचित देखभाल की जिम्मेदारी राज्य सरकारों की है। इसके लिए जिलावार सूची बनाकर उन बच्चों की निगरानी आवश्यक है। उनकी शिक्षा और परवरिश के लिए आवश्यक सुविधाएं सरकार को मुहैया करानी होगी। न्यायमूर्ति एल. नागेश्वर राव और न्यायमूर्ति अनिरुद्ध बोस की पीठ ने अनाथ हुए बच्चों के हित में बड़ा कदम उठाया है। इससे बच्चों को चिह्नित करने की काररवाई में जहां तेजी आयगी, वहीं अनाथ हुए बच्चों की परवरिश का रास्ता साफ होगा। राज्य सरकारों का दायित्व है कि वह जल्द से जल्द ऐसे बच्चों की पहचान कर उन्हें योजनाओं से लाभान्वित करें।", 
  "Topic41": "कोरोना वायरस के खिलाफ वैश्विक लड़ाई अब टीकाकरण अभियान के मोड़ पर पहुंच गयी है। ब्रिटेन और अमेरिका के बाद यूरोपीय संघ के २७ देशों में टीकाकरण अभियान की शुरुआत रविवारसे  हो गयी है। पहले चरण में कोरोना योद्धाओं को टीके लगाये जा रहे हैं, जिनमें चिकित्साकर्मी, नर्सिंग होम के कर्मचारी और नेताओं को शामिल गया है। यूरोपीय संघ के कुछ देशों जर्मनी, हंगरी और स्लोवाकिया में शनिवार को ही टीकाकरण शुरू कर दिया गया। भारत में भी टीकाकरण अभियान की तैयारियां तेज हो गयी हैं। अनेक राज्यों में इसकी तैयारी अन्तिम चरण में है। चार राज्यों आंध्रप्रदेश, पंजाब, गुजरात और असम में सोमवार से दो दिन का ड्राईरन (पूर्वाभ्यास) शुरू हो गया। यह सुखद समाचार है, जिसका उद्देश्य टीकाकरण से पहले की सभी तैयारियों का जायजा लेना है। कोल्ड स्टोरेज और परिवहन व्यवस्था की जांच पड़ताल इसी का हिस्सा है। यह कार्यक्रम चार राज्यों के चुनिन्दा जिलों में शुरू किया गया है। सभी राज्य केन्द्र सरकार को अपनी रिपोर्ट भी देंगे। इसके उपरान्त पहले चरण में ३० करोड़ लोगों को टीका लगाया जायगा। मेडिकल अधिकारियों सहित अब तक सात हजार कर्मचारियों को प्रशिक्षण भी दिया जा चुका है। देशव्यापी स्तर पर टीकाकरण का अभियान सफलतापूर्वक संचालित करना भी बड़ी चुनौती है। सतत निगरानी और समन्वय के अतिरिक्त पूरी सावधानी बरतनी होगी। टीका लगाने के बाद सम्बन्धित व्यक्ति में होने वाले शारीरिक परिवर्तनों पर भी नजर रखना होगा। इसमें टीका के प्रति विश्वास सर्वाधिक महत्वपूर्ण पक्ष है। साथ ही पूरे देश में यह टीका नि:शुल्क लगाने की आवश्यकता है। ऐसे लोगों की बड़ी संख्या है, जो इसका खर्च वहन नहीं कर सकते हैं। उन सभी लोगों को टीका नि:शुल्क उपलब्ध कराना सरकार का दायित्व है। कोरोना वायरस का रूप भी बदल रहा है। विश्व के कई देश इसकी चपेट में आ गये हैं। ब्रिटेन में मिले कोरोना के नये प्रकार को रोकने के लिए कई देशों ने सख्त कदम उठाये हैं। भारत में भी ब्रिटेन से लौटने वालों को पृथकवास में रखा जा रहा है। कोरोना का नया स्ट्रेन काफी घातक है और इसके प्रसार पर अंकुश लगाना बहुत जरूरी है। भारत में आक्सफोर्ड यूनिवर्सिटी-एस्ट्राजेने का की जो वैक्सीन तैयार की जा रही है वह सौ प्रतिशत सुरक्षित होने के साथ ही नये स्ट्रेन के खिलाफ भी कारगर साबित हो सकती है, ऐसा वैज्ञानिकों का दावा है। भारत में जिन तीन वैक्सीन को आपात इस्तेमाल की मंजूरी मिलने की उम्मीद है, उनमें कोविशील्ड सबसे आगे है। वैसे भारत में अब कोरोना के सक्रिय मामले कम हो रहे हैं लेकिन चुनौती और खतरे पूर्ववत हैं। इसलिए सावधानी में कोई कमी नहीं होनी चाहिए। राष्ट्रीय उपभोक्ता विवाद निवारण आयोग (एनसीडीआरसी) का शापिंग माल में ग्राहकों से कैरीबैग की अलग से कीमत वसूलना बंद करने का निर्देश उपभोक्तओं को राहत देनेवाला है। आयोग ने एक माल की पुनर्विचार याचिका खारिज करते हुए ग्राहकों से कैरीबैग के लिए अलग से १८ रुपये कीमत वसूले जाने को अनफेयर ट्रेड प्रैक्टिस (अव्यावहारिक व्यापार) करार दिया है। साथ ही तत्काल प्रभाव से सामान खरीदने के बाद भुगतान काउण्टर पर उपभोक्ता से कैरीबैग की राशि काटने की काररवाई बंद करने का निर्देश दिया है। आयोग का फैसला उचित है। इसका कड़ाई से पालन किया जाना चाहिए। सामान्य तौर पर खुदरा व्यापारी अपने ग्राहकों को मुफ्त में कैरीबैग उपलब्ध कराते हैं, ताकि उन्हें खरीदा हुआ माल ले जाने में सुविधा हो। शापिंग माल भी पहले ग्राहकों को मुफ्त में पालीथिन का कैरीबैग उपलब्ध कराता था लेकिन अब उसने कपड़े का कैरीबैग देना शुरू कर दिया है जिसकी अलग से कीमत ली जाती है। आयोग ने उपभोक्ता को सामान खरीदने के पूर्व कैरीबैग की गुणवत्ता और अलग से कीमत चुकाने की जानकारी न दिये जाने को भी गम्भीरता से लिया और इसे उपभोक्ता के अधिकार का हनन बताया। उपभोक्ता को इसकी जानकारी पहले होनी चाहिए ताकि वह तय करे कि उसे वह उस माल से सामान खरीदे या नहीं। इस सम्बन्ध में आयोग का शापिंग माल को कैरीबैग के बारे में प्रवेश द्वार पर ही उचित साइन बोर्ड से उपभोक्ताओं को पूरी जानकारी देने का आदेश न्यायसंगत है। बिना पूर्व जानकारी के भुगतान काउण्टर पर कैरीबैग की अलग से कीमत वसूलना दुकानदारों की मनमानी एवं उपभोक्ताओं को परेशान और प्रताडि़त करने वाला है। राज्य सरकारों की यह जिम्मेदारी बनती है कि वे अपने यहां शापिंग मालों पर निगरानी रखें और आयोग के निर्देशों को सख्ती से लागू करें जिससे उपभोक्ताओं के शोषण पर प्रभावी रोक लगाया जा सके।", 
  "Topic42": "अर्थव्यवस्था के अन्य क्षेत्र जब नकारात्मक विकास दर दिखा रहे हों, तब देश के किसानों का योगदान किसी वरदान की तरह है। देश के सकल घरेलू उत्पाद (जीडीपी) में ग्रामीण अर्थव्यवस्था का योगदान लगभग ४५ फीसदी है। इसी वजह से उन प्रवासी मजदूरों को ग्रामों में रोजी-रोटी मिल पायी। हालांकि गैरकृषि कार्यों से देश के ८० करोड़ लोगों की आजीविका चलती है, लेकिन इसमें बड़ा योगदान खेती-किसानी से जुड़े उत्पादों का ही रहता है। दरअसल कृषि ही देश का एकमात्र ऐसा व्यवसाय है जिससे ६० प्रतिशत आबादी की रोजी-रोटी चलती है। इसके बावजूद भारत में सिंचित क्षेत्र महज ४० फीसदी है, इसलिए खेती की निर्भरता अच्छे मानसून पर टिकी है। वैसे तो इस बार मौसम विभाग के पूर्वानुमान ने अच्छी बारिश की उम्मीद जगायी है, लेकिन विभाग की एक अन्य रिपोर्ट चौंकाने वाली है। ५० वर्षोंके अध्ययन पर केंद्रित इस रिपोर्ट के अनुसार मौसम में जो बादल पानी बरसाते हैं, उनकी सघनता धीरे-धीरे घट रही है। इससे आशय यह निकलता है कि देश में मानसून में बारिशका प्रतिशत लगातार घट रहा है। दरअसल जो बादल पानी बरसाते हैं, वह आसमान में छह से साढ़े छह हजार फीट की ऊंचाई पर होते हैं। ५० साल पहले यह बादल घने होते थे, परंतु अब साल-दर-साल इनकी मोटाई और सघनता कम होती जा रही है। यदि औसत मानसून आये तो देश में हरियाली और समृद्धि की संभावना बढ़ती है और औसत से कम आये तो अकाल की क्रूर परछाइयां देखने में आती हैं। आजकल बादलों के बरसने की क्षमता घट रही है। ऐसा जंगलों के घटते जाने के कारण हुआ है। दो दशक पहले तक कर्नाटक में ४६, तमिलनाडु में ४२, आंध्रप्रदेश में ६३, ओडिशा में ७२, पश्चिम बंगाल में ४८, अविभाजित मध्यप्रदेश में ६५ फीसदी वनों के भूभाग थे, जो अब ४० प्रतिशत शेष रह गये हैं। इस कारण बादलों की मोटाई और सघनता घटती जा रही है। नतीजतन पानी भी कम बरसने लगा है और आपदाओं की घटनाएं बढऩे लगी हैं। मौसम वैज्ञानिकों का कहना है कि बीते एक दशक में मौसम में आ रहे बदलावों के चलते बीस गुना आकस्मिक घटनाएं बढ़ी हैं। इस बदलाव में भूस्खलन, भारी बारिश, ओलों का गिरना और बादलों के फटने की घटनाएं शामिल हैं। चक्रवात और बाढ़ प्रभावित जिलों में यह घटनाएं और अधिक संख्या में देखने में आती हैं। इन्हें चरम जलवायु परिवर्तित घटनाएं कहा गया है। सन् १९७० से २००५ के बीच इनकी संख्या २५० थी जो २००५ से २०२० के बीच बढ़कर ३१० हो गयी। इस चरम बदलाव के चलते जो बारिश पहले तीन दिन में होती थी, वह अब तीन घंटे में हो जाती है। पहले केरल और मुंबई में बाढ़ आती थी, जिसका विस्तार गुजरात और राजस्थान के रेगिस्तानी इलाकों में भी हो गया है। बारिश के औसत दिन भी कम हुए हैं। पहले १ जूनसे ३० सितंबर के बीच १२२ दिन की लंबी अवधितक बारिश होती रहती थी। इसका औसत ८८० मिलीमीटर के इर्द-गिर्द रहता था। अब बारिश की मात्रा तो लगभग यही रहती है, लेकिन यह बारिश करीब ६० दिन की भी हो जाती है। इस वजह से बाढ़, भूस्खलन और बादल फटने के हालात बनते हैं, जो जानमाल की तबाही से जुड़े होते है। विडंबना यह है कि जिन क्षेत्रों में यह हालात बनते हैं, उन्हीं में बे मौसम बारिश, तेज गर्मी और सूखे के हालात भी निर्मित होते हैं। मौसम वैज्ञानिकों की मानें तो जब उत्तर-पश्चिमी भारत में मई-जून तपता है और भीषण गर्मी पड़ती है, तब कम दबाव का क्षेत्र बनता है। इस कम दबाव वाले क्षेत्र की ओर दक्षिणी गोलार्ध से भूमध्य रेखा के निकट से हवाएं दौड़ती हैं। दूसरी तरफ धरती की परिक्रमा सूरज के इर्द-गिर्द अपनी धुरी पर जारी रहती है। निरंतर चक्कर लगाने की इस प्रक्रिया से हवाओं में मंथन होता है और उन्हें नयी दिशा मिलती है। इस तरह दक्षिणी गोलार्ध से आ रही दक्षिणी-पूर्वी हवाएं भूमध्य रेखा को पार करते ही पलटकर कम दबाव वाले क्षेत्र की ओर गतिमान हो जाती हैं। यह हवाएं भारत में प्रवेश करने के बाद हिमालय से टकराकर दो हिस्सों में विभाजित होती हैं। इनमें से एक हिस्सा अरब सागर की ओर से केरल के तट में प्रवेश करता है और दूसरा बंगाल की खाड़ी की ओर से प्रवेश कर ओड़ीसा, पश्चिम बंगाल, बिहार, झारखंड, पूर्वी उत्तर प्रदेश, उत्तराखंड, हिमाचल प्रदेश, हरियाणा और पंजाब तक बरसता है। अरब सागर से दक्षिण भारत में प्रवेश करने वाली हवाएं आंध्र प्रदेश, कर्नाटक, महाराष्ट्र, छत्तीसगढ़, मध्य प्रदेश और राजस्थान में बरसती हैं। इन मानसूनी हवाओं पर भूमध्य और कश्यप सागर के ऊपर बहने वाली हवाओं के मिजाज का प्रभाव भी पड़ता है। प्रशांत महासागर के ऊपर प्रवाहमान हवाएं भी हमारे मानसून पर असर डालती हैं। वायुमंडल के इन क्षेत्रों में जब विपरीत परिस्थिति निर्मित होती है तो मानसून के रुख में परिवर्तन होता है और वह कम या ज्यादा बरसातके रूप में धरती पर गिरता है। बरसने वाले बादल बनने के लिए गरम हवाओं में नमी का समन्वय जरूरी होता है। हवाएं जैसे-जैसे ऊंची उठती हैं, तापमान गिरता जाता है। अनुमान के मुताबिक प्रति एक हजार मीटर की ऊंचाई पर पारा छह डिग्री नीचे आ जाता है। यह अनुपात वायुमंडल की सबसे ऊपरी परत ट्रोपोपॉज तक चलता है। इस परत की ऊंचाई यदि भूमध्य रेखा पर नापें तो करीब १५ हजार मीटर बैठती है। यहां इसका तापमान लगभग शून्य से ८५ डिग्री सेंटीग्रेट नीचे पाया गया है। यही परत ध्रुव प्रदेशों के ऊपर कुल छह हजार मीटर की ऊंचाई पर भी बन जाती है और तापमान शून्य से ५० डिग्री सेंटीग्रेट नीचे होता है। इसी परत के नीचे मौसम का गोला या ट्रोपोस्फियर होता है, जिसमें बड़ी मात्रा में भाप होती है। यह भाप ऊपर उठने पर ट्रोपोपॉज के संपर्क में आती है। ठंडी होने पर भाप द्रवित होकर पानी की नन्हीं-नन्हीं बूंदें बनाती है। पृथ्वी से पांच-दस किलोमीटर ऊपर तक जो बादल बनते हैं, उनमें बर्फ के बेहद बारीक कण भी होते हैं। पानी की बूंदें और बर्फ के कण मिलकर बड़ी बूंदों में तब्दील होते हैं और वर्षा के रूप में धरती पर टपकना शुरू होते हैं। फिलहाल मौसम में आ रहे बदलाव और बढ़ती घटनाओं के चलते हमें खेती के तरीकों में ऐसे परिवर्तन लाने होंगे, जो जलवायु में अचानक होने वाले दुष्प्रभावों से सुरक्षित रहें।", 
  "Topic43": "संघर्ष की सीढिय़ां चढ़कर सफलता के दुर्ग पर आसीन होना सबको अच्छा नहीं लगता है। लेकिन जब आप किसी के द्वारा बलात उठाये जाने पर किसी मंच विशेष पर आरूढ़ होते हैं तो वह सफलता आपको भीतर से न केवल कचोटती है, बल्कि गहन अपराधबोध का भी शिकार बना देती है। लेकिन इसके दूसरी ओर परिश्रम, निष्ठा, ईमानदारी एवं समर्पण के आधार पर तय किया गया ज्ञान और साधना का सफर आपको जहां भौतिक खुशियों से सराबोर कर सकता है, वहां भीतर से भी आपको आत्मबल देता है। प्रायोजित सफलताएं चाहे बाह्य दृष्टि से आपको सुख, उल्लास एवं आनंद की प्रतीति कराती हों लेकिन भीतर-भीतर अपराध बोध का दंश आपको लगातार चुभन देता रहता है। सफलता वही वास्तव में सफलता कहलाने लायक है, जिसमें आपके जीवन का एक-एक क्षण, एक-एक पल परिश्रम, स्वाध्याय, ईमानदारी, सेवा, समर्पण के रूप में व्यतीत हुआ हो। प्रसिद्ध विचारक हरमन मेलविल्ले का कथन है कि मौलिकता में असफल होना, कृत्रिम सफलता से अच्छा है। वस्तुत: कृत्रिम सफलता को पाने के लिए भी मनुष्य वास्तविक सफलता से कई गुना अधिक जुगाड़, परिश्रम, दौड़-धूप एवं अपनी दुर्लभ ऊर्जा का अपव्यय करता है। किंतु उसी ऊर्जा का उपयोग वह मौलिकता के क्षेत्र में अपने असली मूल्यों को संरक्षित कर अपनी स्वाभिमानी प्रतिभा का परिचय देने के लिए नहीं करता। वहीं विजयी होने के बावजूद भीतर से पराजित होने का ही बोध कराती है। दूसरी प्रकार की निष्ठावान सफलता उसे हारने पर भी जीतने का अहसास कराने की क्षमता रखती है। सफलता और असफलता के मार्ग में आता परिश्रम, निष्ठा, दौड़-धूप एवं उद्यम की दृष्टि से बहुत ज्यादा अंतर नहीं होता है। जितना परिश्रम एक व्यक्ति कमरतोड़ मेहनत कर धन जुटाने में करता है, उससे कम किसी भी रूप में कोई चोर उसे पाने के लिए नहीं करता है। प्रसिद्ध विचारक कॉलिन आर डेविस ने कहा है कि सफलता का मार्ग तथा असफलता का मार्ग लगभग समान ही होता है। जिस प्रकार कोई विद्यार्थी बिना परिश्रम शार्टकट से उस विषय अथवा कक्षा में स्वर्ण पदक अथवा उच्चतम अंक प्राप्त कर सर्वोत्तम घोषित हो सकता है, लेकिन गुणवत्ता, ज्ञान और मौलिकता की दृष्टि से हर क्षण वह उस तथाकथित ज्ञानी समाज का सामना करने के लिए स्वयं को नितांत असमर्थ असहाय एवं सर्वथा अयोग्य पाता है। जीवन के किसी भी क्षेत्र विशेष में सफल होने के लिए प्रतिद्वंद्वी पक्ष कई प्रकार के डर, भय, आतंक एवं हौवा आदि का वातावरण सृजित कर देते हैं, जिससे पहला पक्ष अपने लक्ष्य, गंतव्य अथवा संघर्ष-पथ से विचलित हो जाने के लिए बाध्य हो जाता है। लेकिन असली सफलता की चाह रखने वाला मौलिक सर्जक, चिंतक, विचारक और अपने लक्ष्य पर आरूढ़ होने वाला व्यक्ति एवं व्यक्तित्व वह है जो जीवन-लक्ष्य में ऐसे किसी भी कृत्रिम शोर-शराबे से प्रदर्शनों की चुनौतियों से किसी भी प्रकार विचलित नहीं होता और उन्हें परास्त करता हुआ अपने गंतव्य एवं लक्ष्य की ओर अग्रसर होता है। सफलता का वही असली आनंद है जब क्षण-क्षण हमारे जीवन मूल्य हमारा परिश्रमय हमारी निष्ठा और हमारे आदर्शों का भावनात्मक दुर्ग अपने मन के भीतर मौलिकता एवं दृढ़ता से मूल्य बोध का संचय करता है। प्रसिद्ध चिंतक बिल कॉस्बी के अनुसार सफलता पाने के लिए आपकी सफलता की इच्छा, आपके असफलता के भय से बड़ी होनी चाहिए। आज संसार में बहुत सारे लोग जीवन के क्षुद्र स्वार्थों को सिद्ध करने के लिए अपने जीवन-मूल्यों को गिरवी रखते हुए, कृशकाय अवस्था में भी किसी की चमचागिरी एवं छद्म स्तुतिगान में ऐसे-ऐसे कार्य कर अपना उल्लू सीधा करने में जुटे रहते हैं कि उन्हें अपने मूल्यों, उम्र एवं सीमाओं का भी बोध नहीं रहता, फिर वह अपनी आत्मा की दुर्लभ वाणी को गिरवी रख अपने लिए मृत्यु शैया पर जाने से पहले भी याचक बन मांगते रहते हैं, फिर कृत्रिम चकाचौंध यानी-पद, गाड़ी, प्रतिष्ठा, समितियों की सदस्यता, किसी बोर्ड अथवा विश्वविद्यालयों आदि की अध्यक्षता जैसे उच्च पदों को पाने की चाह में दुर्लभ जीवन गंवा बैठते हैं। संसार की दृष्टि में बार-बार विजयी, वैभवी एवं अति संपन्न दिखाई देते हुए भी वे भीतर से अपने को निकृष्टतम एवं विपन्न करार देते हैं। यह दुर्लभ जीवन ईश्वर ने अपनी प्रतिभा को चंद स्वार्थों में गिरवी रखने के लिए अथवा किसी का चारण-भाट कवि बनकर उनके व्यर्थ स्तुतिगान के लिए नहीं दिया है। अपनी आत्मा एवं मूल्यों की हत्या कर मिला कृत्रिम वैभव, पद एवं सत्ता भला किस काम की। परिश्रम एवं मौलिकता की सीढिय़ां चढ़कर ही फलदायिनी हो सकती है सफलता। अन्यथा ऐसी कृत्रिम सफलता सर्पदंश की तरह आत्मा एवं हृदय को दंश देती रहती है।", 
  "Topic44": "जब हम शब्दों की शुद्धता को अनुभव करते हैं तो हम जीवन की गहराई को अनुभव करते हैं और जीवन जीना आरंभ कर देते हैं। हम सुबह से रात तक शब्दों को ही जीते हैं। हम इनके पीछे के उद्देश्यों को खोजने में सारे उद्देश्य भूल जाते हैं। यह इतना गंभीर हो जाता है कि नींद ही खो बैठते हैं। रातभर उन शब्दों के कारण परेशान हो जाते हैं। बहुत से लोग रात को सोते समय भी बोलते हैं। यहां पर शब्दों से आराम नहीं मिल पाता। शब्द ही सभी प्रकार की चिंताओं की जड़ है। बिना शब्दों के तो आप चिंतित ही नहीं हो सकते। आपकी मित्रता शब्दों की ही देन है। कोई कहता है आप कितने महान, सुंदर, दयालु हैं। अचानक आप में प्रेम जाग्रत हो जाता है और जब कोई व्यक्ति हमसे गलत शब्दों में बात करता है तो हम दुखी हो जाते हैं। लेकिन वह तो शब्द मात्र है। जीवन बहुत ही सतही हो जाता है, जब हम जीवन को शब्दों पर जीते हैं। जो कुछ भी जीवन में महत्वपूर्ण है, सार युक्त है वह तो शब्दों में व्यक्त ही नहीं किया जा सकता। प्रेम का अनुभव सही कृतज्ञता शब्दों में व्यक्त नहीं हो सकता। वास्तविक सौंदर्य और सच्ची मित्रता में शब्द नहीं होते। क्या हम उस व्यक्ति के साथ जिससे हम प्रेम करते हैं, कुछ देर मौन में बैठे हैं। क्या आपको याद आता है कि आप किसी के साथ बैठकर चुपचाप कार चला रहे हों या सूर्यास्त को देखकर या सौंदर्य को देखकर चुप रहे हों। नहीं, हम अपना मुंह खोल देते हैं। हम बातें करना आरंभ कर देते हैं और जो सौंदर्य है उसको समाप्त कर देते हैं। हम पिकनिक मनाने जायं और वहां पर सौंदर्य देखकर भी बातें करते रहें। कार चला रहे हों तब देखो हम कितनी बाते करते हैं। कभी कभार सभी बातें करने लगते हैं। कोई एक-दूसरे को समझ ही नहीं रहा होता है। हम अपने मन को शोर से भर लेते हैं। जितना क्रोध अंदर होता है, उतना ही कठोर संगीत बाहर हम चलाते हैं, क्योंकि ऐसा करना हमें राहत देता है। जितनी शुद्ध हमारी चेतना होती है, जितने हम तनाव मुक्त होते हैं, उतना ही हम संगीत के प्रति संवेदनशील होते हैं। आपकी उपस्थिति ही बता देती है कि आप क्या हैं। एक महान संत प्रेम पर अपना प्रवचन देगा और आपको वह अनुभव ही नहीं होगा। अपने भीतर बैठें, ध्यान करें, कुछ देर मौन में रहें और अनुभव करें कि आप प्रेम में हैं। ध्यान ऐसी क्रिया है जिसमें व्यक्ति शरीर से अलग होने का अनुभव कुछ उसी तरह से करता है जिस प्रकार से मृत्यु के समय अनुभव किया जा सकता है। गहरे ध्यान की क्रिया का अनुभव हो या मृत्यु के समय का अनुभव हो दोनों में ही बहुत कुछ समानताएं है क्योंकि दोनों में ही शरीर को छोडऩे का अनुभव होता है बस अंतर केवल इतना है कि गहरे ध्यान की अनुभूति सुखद आनन्द प्रदान करती है जब कि मृत्यु व्यक्ति के लिए महान कष्टकारी क्षण होता है। यह सत्य है कि ध्यान की क्रिया के माध्यम से व्यक्ति जीते जी अचेतन अवस्था से चेतन अवस्था की ओर अग्रसर होता है। साधारण मृत्यु और ध्यान के समय अनुभव होने वाली दोनों ही मृत्यु व्यक्ति को अचेतन से चेतन अवस्था की ओर ले जाती हैं। जहां ध्यान के माध्यम से चेतन अवस्था को प्राप्त करना एक सुखद जीवन यात्रा की अनुभूति कराता है वही साधारण मृत्यु के माध्यम से चेतन अवस्था तक पहुंचने की यात्रा घनघोर कष्ट पहुंचाती है इसी से व्यक्ति को इस रास्ते चेतन अवस्था तक पहुंचने में अपार कष्ट का सामना करना पड़ता है। साधारण मृत्यु की दशा में पीड़ा हमें इसलिए होती है क्योंकि जीते जी हम मृत्यु की स्थिति में पहुंचना नहीं सीख पाते है। गीता में भगवान श्रीकृष्ण ने कहा है कि यदि मृत्यु के समय कोई व्यक्ति अपने प्राणों को अपने दोनों नेत्रों के बीच में स्थिर करके हमारा ध्यान करता है तो ऐसी स्थितिमें वह आसानी से मुझको प्राप्त हो जाता है अर्थात मृत्यु की पीड़ा से वह अपने को दूर कर लेता है, लेकिन ऐसा तभी संभव है जब व्यक्ति जीते जी अपने शरीर में स्थिति शक्ति के मुख्य श्रोत तक पहुंचना सीख जाता है। इस श्रोत तक पहुंचने के लिए भीतरी दुनिया में गतिशील होना ही पड़ता है जो ध्यान में डूबने पर ही धीरे-धीरे सम्भव हो पाता है। यह कुछ उसी प्रकार से है जिस प्रकार से तैरने से अनभिज्ञ किसी व्यक्ति को अचानक एक गहरी नदी में फेंक दिया जाय, ऐसी दशा में व्यक्ति की कष्टकारी मृत्यु निश्चित है लेकिन यदि व्यक्ति पहले से तैरना जानता है तो वह आसानी से तैर कर अपनी कष्टकारी मृत्यु को बचा लेगा।", 
  "Topic45": "असम और मिजोरम के बीच सोमवार को सीमा विवाद को लेकर नागरिकों और पुलिस के बीच हुई हिंसक झड़प अत्यंत ही दुखद और दुर्भाग्यपूर्ण है। दो पड़ोसी राज्यों के बीच हुई हिंसा की घटना में छह जवान शहीद हो गये और पुलिस अधीक्षक सहित ५० से अधिक लोग घायल हो गये। दोनों राज्यों की पुलिस और नागरिकों के बीच कछार जिले में लगभग ४० मिनटतक हुई गोलीबारी से पूरे क्षेत्र में दहशत फैल गयी। केन्द्र सरकार ने मंगलवार को दावा किया है कि स्थिति अब नियंत्रण में है। अतिरिक्त बलों की तैनाती कर दी गयी है और दोनों राज्यों के मुख्य मंत्रियों ने सीमावर्ती क्षेत्रों का दौरा कर स्थिति का जायजा लिया। असम के मुख्य मन्त्री और मिजोरम के मुख्य मंत्री के बीच ट्विटर पर जिस प्रकार आरोप और प्रत्यारोप लगाये गये उसे भी उचित नहीं कहा जा सकता है। इससे पूरे देश में अच्छा सन्देश नहीं गया। दोनों मुख्य मंत्रियों से ऐसे आचरण की अपेक्षा नहीं की जा सकती। स्वराष्ट्रमंत्री ने दोनों मुख्य मंत्रियों से वार्ता कर अपने-अपने राज्यों में शान्ति सुनिश्चित करने के साथ ही सौहार्दपूर्ण ढंग से मामले का समाधान निकालने के लिए कहा है। वस्तुत: यह प्रकरण अत्यन्त ही महत्वपूर्ण है। दोनों राज्यों के बीच सीमा विवाद ४९ वर्ष पुराना है, जिसका स्वीकार्य समाधान अबतक नहीं हो पाया। दोनों राज्यों के बीच १६४.६ किलोमीटर लम्बी सीमा लगती है। असम और मिजोरम के तीन-तीन जिले अपनी सीमा साझा करते हैं। मिजोरम का दावा है कि उसके लगभग ५०९ वर्गमील क्षेत्र पर असम का कब्जा है। पूर्वोत्तर के सात राज्यों के बीच सीमा विवाद एक प्रमुख मुद्दा है। असम और मिजोरम दोनों एक-दूसरे पर भूमि अतिक्रमण का आरोप लगाते हैं लेकिन वास्तविकता क्या है, यह स्पष्ट नहीं है। असम का केवल मिजोरम से ही विवाद नहीं है। मेघालय, अरुणाचलप्रदेश और नगालैण्ड के साथ भी असम का सीमा विवाद रहा है। हिंसा की घटना के एक दिन पूर्व ही स्वराष्ट्रमंत्री  ने सातों राज्यों के मुख्य मंत्रियों से मुलाकात की थी। बाद में मिजोरम और असम के बीच हिंसा की घटनाएं हुईं। दोनों राज्यों के बीच हिंसा की घटनाएं अगस्त २०२० और इस वर्ष फरवरी में भी हुई थीं। पूर्वोत्तर राज्यों में शान्ति के लिए आवश्यक है कि केन्द्र सरकार इसमें हस्तक्षेप कर सीमा विवादों का यथाशीघ्र निबटारा करे। इसके लिए सभी राज्यों को विश्वास में लेते हुए उनके साथ न्यायसंगत निर्णय होना चाहिए। भारत में भगोड़ा घोषित शराब कारोबारी विजय माल्या को ब्रिटिश हाईकोर्ट ने दिवालिया घोषित कर दिया है। ब्रिटिश कोर्ट का यह फैसला माल्या के लिए बड़ा झटका और भारतीय बैंकों की बड़ी जीत है। इसके साथ ही भारतीय बैंकों के लिए दुनिया भर में फैली उसकी सम्पत्ति बेचकर अपनी बकाया वसूली का रास्ता साफ हो गया है। माल्या ने अब बदं हो चुकी अपनी किंगफिशर एयर लाइंस की सेवाएं जारी रखने के लिए भारतीय स्टेट बैंक समेत अन्य बैंकों से नौ हजार करोड़ रुपये से ज्यादा कर्ज लिया था और जब कम्पनी डूबी तो कर्ज चुकाये बिना लंदन भाग गया। माल्या ने बैंकों से कर्ज के रूप में मिले पैसे का उपयोग लग्जरी एयरक्राफ्ट और दूसरी प्रापर्टी खरीदने के लिए भी किया था। माल्य के खिलाफ भारतीय स्टेट बैंक के नेतृत्व में भारतीय बैंकों के एक संघ ने ब्रिटिश हाईकोर्ट में याचिका दायर की थी। भारत में माल्या की बैंकों के साथ धोखाधड़ी और मनीलांड्रिंग के मामले में तलाश है। भारत ने माल्या के प्रत्यर्पण के लिए लम्बी लड़ाई लड़ी जिससे बचने के लिए उसने कानूनी दांवपेंच का सहारा लेकर अब तक बचता रहा है। उसके प्रत्यर्पण का पेंच अब भी फंसा हुआ है, लेकिन कर्ज वसूली का रास्ता आसान होना भारत के लिए राहतकारी और भारतीय बैंकों की बड़ी सफलता है। माल्या फिलहाल ब्रिटेन में शरण आवेदन से जुड़े एक गोपनीय कानूनी मामले में जमानत पर है। ब्रिटिश हाईकोर्ट का माल्या पर शिकंजा आर्थिक अपराधियों के खिलाफ बड़ा फैसला है। साथ ही बैंकों के साथ धोखाधड़ी के आरोपित हीरा कारोबारी नीरव मोदी और उसके मामा मेहुल चौकसी जैसे भगोड़े आर्थिक अपराधियों के लिए कड़ा सन्देश भी है। इन भगौड़ों के खिलाफ भी ऐसे ही सख्त कदम उठाने की जरूरत है जो दूसरों के लिए सबक बने। भारतीय बैंकों को भी अपने भ्रष्ट कर्मचारियों के विरुद्ध कड़ी काररवाई करनी चाहिए जो कर्ज के नामपर बैंकों में हेराफेरी को बढ़ावा देते हैं।", 
  "Topic46": "वित्तमंत्री निर्मला सीतारमण ने एक फरवरी को केंद्रीय बजट प्रस्तुत करते हुए कुछ सरकारी बैंकों के निजीकरण करने की घोषणा की थी। उनके मुताबिक अब सार्वजनिक क्षेत्र के बैंक भारतीय बैंकिंग प्रणाली के लिए पहले की तरह अहम नहीं रह गये हैं। अब कुछ सरकारी बैंकों का निजीकरण अपरिहार्य है क्योंकि सरकार के पास पुनर्पूंजीकरण की राजकोषीय गुंजाइश नहीं है। ज्ञातव्य है कि पीजे नायक की अध्यक्षतावाली भारतीय रिजर्व बैंक की समिति ने सार्वजनिक क्षेत्र के बैंकों को सरकार के नियंत्रण से बाहर निकालने के लिए सिफारिश प्रस्तुत की थी। इसी तारतम्य में हाल में सरकार ने छोटे एवं मझोले आकार के चार सरकारी बैंकों को निजीकरण के लिए चिह्नित किया है। ये बैंक हैं, बैंक ऑफ महाराष्ट्र, बैंक आफ इंडिया, इंडियन ओवरसीज बैंक और सेंट्रल बैंक आफ  इंडिया। इनमें से दो बैंकों का निजीकरण एक अप्रैल से शुरू हो रहे वित्त वर्ष २०२१-२२ में किया जायगा। कहा गया है कि जिन बैंकों का निजीकरण होने जा रहा है, उनके खाताधारकों को कोई नुकसान नहीं होगा। निजीकरण के बाद भी उन्हें सभी बैंकिंग सेवाएं पहले की तरह मिलती रहेंगी। वस्तुत: सार्वजनिक क्षेत्र के दो बैंकों का निजीकरण महज एक शुरुआत है। यदि इन चार छोटे-मझोले बैंकों के निजीकरण में सरकार को सफलता मिल जाती है तो आगामी वर्षों में कुछ अन्य बैंकों को निजी हाथों में सौंपने की प्रक्रिया शुरू की जा सकती है। यह भी उल्लेखनीय है कि जहां एक ओर सरकार बैंकों के निजीकरण की ओर आगे बढ़ी है, वहीं दूसरी ओर सरकार देश में चार बड़े मजबूत सरकारी बैंकों को आकार देने की रणनीति पर भी आगे बढ़ रही है। उल्लेखनीय है कि वर्ष १९९१ में बैंकिंग सुधारों पर एमएल नरसिम्हन की अध्यक्षता में समिति का गठन हुआ था। इस समिति ने देश में बड़े और मजबूत बैंकों की सिफारिश की थी। इस समिति ने यह भी कहा था कि देश में तीन-चार अंतरराष्ट्रीय स्तर के बड़े बैंक होने चाहिए। इस समिति की रिपोर्ट के परिप्रेक्ष्य में छोटे बैंकों को बड़े बैंक में मिलाने का फार्मूला केंद्र सरकार पहले भी अपना चुकी है। इस समय देश में सार्वजनिक क्षेत्र के बैंकों की संख्या कम होकर १२ रह गयी है। यह माना जा रहा है कि भारत में बैंकों की जन-हितैषी योजनाओं के संचालन संबंधी भूमिका के कारण सरकारी बैंकों की मजबूती के अधिक प्रयास जरूरी हैं। चूंकि सरकार की जनहित की योजनाएं सरकारी बैंकों पर आधारित हैं, ऐसे में मजबूत सरकारी बैंकों की जरूरत स्पष्ट दिखाई दे रही है। देशभर में चल रही विभिन्न कल्याणकारी स्कीमों के लिए धन की व्यवस्था करने और उन्हें बांटने की जिम्मेदारी सरकारी बैंकों को सौंप दी गयी है। सरकारी बैंकों के द्वारा एक ओर मुद्रा लोन, एजुकेशन लोन और किसान क्रेडिट कार्ड के जरिये बड़े पैमाने पर कर्ज बांटा जा रहा है, वहीं दूसरी ओर बैंकरों को लगातार पुराने लोन की रिकवरी भी करनी पड़ रही है। यह कोई छोटी बात नहीं है कि जनवरी २०२१ तक जनधन योजना के तहत सरकारी बैंकों में ४१.७५ करोड़ खाते खोले जा चुके हैं। इन बैंक खातों में जमा राशि एक लाख करोड़ रुपये के आंकड़े को पार कर गयी है। कोविड-१९ की चुनौतियों के बीच आत्मनिर्भर भारत अभियान के तहत किसान एवं गरीब परिवारों को जो प्रत्यक्ष राहत मिली है, वह जनधन खातों में देखते ही देखते जमा हो जाने के कारण छोटे हितग्राही कोविड-१९ की आर्थिक चुनौतियों से राहत प्राप्त कर सके। ऐसे में भारत की नयी जनहितैषी बैंकिंग जिम्मेदारी भी छोटे-छोटे बैंकों या प्राइवेट सेक्टर के बैंकों से संभव नहीं है। अतएव ऐसी जिम्मेदारी मजबूत सरकारी बैंक के द्वारा ही निभायी जा सकती है। निश्चित रूप से सरकारी बैंकों के एकीकरण से बड़े और मजबूत बैंक बनाया जाना एक अच्छी रणनीति का भाग है। यह कदम उद्योग-कारोबार, अर्थव्यवस्था और आम आदमी, सभी के परिप्रेक्ष्य में लाभप्रद होगा। इसमें बैंकों की बैलेंसशीट सुधरेगी, बैंकों की परिचालन लागत घटेगी। पूंजी उपलब्धता से बैंक ग्राहकों को सस्ती दरों पर कर्ज मुहैया करा सकेंगे। मजबूत बैंकों से धोखाधड़ी के गंभीर मामलों को रोका जा सकेगा, साथ ही फंसा कर्ज (एनपीए) भी घटेगा। बैंकों के विलय के साथ ही बैंकों के लिए नये परिचालन सुधार भी दिखाई देंगे। सरकारी बैंक मजबूत बनकर अंतरराष्ट्रीय प्रतिस्पर्धा का सामना करते हुए अर्थव्यवस्था को गतिशील कर सकेंगे। सरकारी बैंकों के विलय से बैंकों की ग्राहक सेवा बेहतर होगी। बैंकों में नयी तकनीकी विशेषज्ञता आ सकेगी और बैंक कर्मियों में वेतन असमानता दूर होगी। चूंकि सरकारी बैंकों के निजीकरण की डगर पर सरकार पहली बार आगे बढ़ी है, अतएव सरकार के द्वारा बैंकों के निजीकरण पर स्पष्ट खाका पेश करना होगा। नि:संदेह अपेक्षाकृत छोटे एवं मध्यम बैंकों के निजीकरण से शुरुआत करके बैंकों के निजीकरण के हालात का उपयुक्त जायजा लिया जा सकता है। यह स्पष्ट दिखाई दे रहा है कि मजबूत सरकारी बैंकों के गठन की तुलना में बैंकों का निजीकरण अधिक कठिन काम है। सबसे पहले सरकार को रिजर्व बैंक के साथ विचार-मंथन करके यह निर्धारित करना होगा कि बैंकों के निजीकरण के लिए किस तरह के संभावित खरीददार होंगे। रिजर्व बैंक ऑफ  इंडिया के कार्य समूह की इस अनुशंसा पर भी ध्यान दिया जाना होगा कि बड़े कारपोरेट और औद्योगिक घरानों को भी खरीददार बनने की इजाजत दी जा सकती है। नि:संदेह बैंकों के निजीकरण के लिए सरकार को अगले वित्त वर्ष २०२१-२२ में शीघ्र शुरुआत करनी होगी क्योंकि पूरी प्रक्रिया में काफी समय लगेगा। इसके अलावा सरकार को परिचालन के कई मुद्दों पर भी विचार-मंथन करना होगा। सरकार को तय करना होगा कि चयनित सरकारी बैंक में सरकार अपनी पूरी हिस्सेदारी बेचेगी या कुछ हिस्सेदारी अपने पास रखकर प्रबंध का कार्य खरीददार को सौंपेगी। सरकार को कर्मचारियों के मसले से निबटने के लिए भी रणनीति बनाना होगी। चूंकि सरकारी बैंकों में बड़ी तादाद में कर्मचारी हैं, अतएव निजीकरण के बाद खरीददार कर्मचारियों को किस तरह रोजगार में बनाये रखेगा, इस विषय पर भी विस्तृत खाका तैयार करना होगा। साथ ही सरकारी बैंकों के सफल निजीकरण के लिए सरकार के द्वारा परिचालन के मसलों को भी प्रभावी ढंग से निबटाना होगा। उम्मीद है कि देश के बैंकिंग सेक्टर में एक ओर छोटे एवं मध्यम आकार के सरकारी बैंकों का निजीकरण पुनर्पूंजीकरण की राजकोषीय चुनौतियों की चिंताओं को कम करेगा, वहीं दूसरी ओर स्टेट बैंक सहित कुछ मजबूत सरकारी बैंक ग्रामीण इलाकों सहित विभिन्न सेक्टरों में सरल बैंकिंग सेवाओं के साथ सरकार की जनकल्याणकारी योजनाओं के लिए और अधिक विश्वसनीय वाहक भी दिखाई देंगे।", 
  "Topic47": "चीन के साथ तनाव के बीच थल सेना प्रमुख जनरल एम.एम. नरवणे ने पूर्वी लद्दाख में ऊंचाइयों पर स्थित विभिन्न अग्रिम चौकियों का बुधवार को न केवल दौरा किया, अपितु कड़के की ठण्ड का सामना कर रहे भारतीय सैनिकों का उत्साहवर्धन भी किया। विगत सात महीने से क्षेत्र में चीन के साथ जारी गतिरोध के बीच जनरल नरवणे का यह दौरा काफी महत्वपूर्ण माना जा रहा है, क्योंकि चीन कभी भी कोई प्रतिकूल स्थिति उत्पन्न कर सकता है। उन्होंने रेचिन ला सहित अग्रिम चौकियों और लद्दाख से लगी वास्तविक नियंत्रण रेखा (एलएसी) का स्वयं आकलन किया और जवानों को सन्देश दिया कि वे उच्चतम स्तर पर सतर्कता बनाये रखें और हर चुनौती का सामना करने के लिए तैयार भी रहें। पूर्वी लद्दाख के विभिन्न ठिकानों पर इस समय ५० हजार जवानों को लड़ाई के लिए तैयार अवस्था में तैनात किया गया है। चीन ने भी इतनी ही संख्या में अपने जवानों की तैनाती की है। इस इलाकों का तापमान शून्य से काफी नीचे है, जहां चीनी सैनिकों के हौसले पस्त हो गये हैं, जबकि भारतीय सैनिक पूरे जोश के साथ पूरी तरह सक्रिय हैं। लगभग साढ़े तीन माह पूर्व भारतीय जवान पैंगोंग झील के दक्षिण किनारे पर रणनीतिक दृष्टि से महत्वपूर्ण मुखपरी, रेचिन ला, मगर हिल क्षेत्र के ऊंचाईवाले स्थानों पर काबिज हो गये थे। भारतीय सेना ने यह काररवाई चीन की धमकी की कोशिश के बाद की। गत पांच मई को पैंगोंग झील इलाके में हिंसक झड़प के बाद से ही गतिरोध बना हुआ है। इसे दूर करने के लिए सैन्य कमाण्डरों के स्तर पर कई दौर की वार्ता हुई और कूटनीतिक स्तर पर भी प्रयास किये गये लेकिन चीन का रवैया उचित नहीं रहा जिससे न केवल गतिरोध बना हुआ है अपितु चीन की ओर से गलत हरकतें भी की जा रही हैं। चीन की कथनी और करनी में काफी अन्तर है और उसकी विश्वसनीयता भी समाप्त हो गयी है। भारत की मजबूत तैयारी से चीन के हौसले पस्त हैं। भारतीय सेना के पराक्रम और शौर्य का अनुमान उसे गलवान घाटी में ही लग चुका है, जहां बीस भारतीय सैनिकों की शहादत का बदला चीन पर काफी भारी पड़ गया था। लगभग ५० से अधिक चीनी सैनिक मारे गये थे। भारत की सैन्य शक्ति भी काफी बढ़ चुकी है और चीन यह भी जानता है कि विश्व के अनेक शक्तिशाली राष्ट्र भारत के साथ मजबूती से खड़े हैं। ऐसी स्थिति में युद्ध करना चीन के लिए काफी भारी पड़ जायगा। जनरल नरवणे के दौरे से चीन को भी मजबूत सन्देश गया है। इसलिए वह जल्दबाजी में कोई दुस्साहस नहीं करेगा। मनरेगा मजदूरों की सुधि उत्तर प्रदेश की योगी आदित्यनाथ की सरकार ने मनरेगा मजदूरों के हित में बड़ा फैसला लिया है। निर्माण श्रमिकों के कल्याण के लिए प्रदेश में चलायी जा रही १५ योजनाओं का लाभ महात्मा गांधी राष्ट्रीय ग्रामीण रोजगार गारण्टी अधिनियम (मनरेगा) मजदूरों को भी देने का महत्वपूर्ण निर्णय सरकार ने किया है। मनरेगा मजदूरों को अब आवास, शौचालय, पेंशन और चिकित्सा जैसी सुविधा मिलेगी। हालांकि इसका लाभ उन मनरेगा मजदूरों को ही मिलेगा, जिन्होंने एक साल में न्यूनतम ९० दिन मनरेगा के तहत काम किया होगा। सरकार के इस फैसले से प्रदेश के लाखों श्रमिक लाभान्वित होंगे। कोरोना संकट के दौरान देश के अन्य राज्यों से वापस लौटे श्रमिकों को उनके गांव और कस्बों के पास रोजगार देने की उत्तर प्रदेश सरकार ने जो मुहिम चलायी उससे गांवों के विकास का मार्ग प्रशस्त हुआ वहीं नये वर्ष में उत्तर प्रदेश मनरेगा योजना में सबसे अधिक रोजगार मुहैया कराने वाला राज्य बन जायगा। सरकार ने ३१ मार्च तक बीस लाख परिवारों को सौ दिन का काम देने का लक्ष्य निर्धारित किया है, जबकि बीस लाख मजदूर मनरेगा के तहत विभिन्न कामों में लगे हुए हैं। इस वित्तीय वर्ष में अभी तक १.३२ लाख जाबकार्ड धारक परिवारों ने पूरे सौ दिन का काम कर लिया है। देश में हुए लाकडाउन के दौरान सबसे अधिक प्रभावित श्रमिक हुए। बेकारी के संत्रास से उन्हें मुक्त कराने में उत्तर प्रदेश ने अनुकरणीय कदम उठाये हैं। उनको जहां आर्थिक सहायता प्रदान की गयी वहीं उन्हें रोजगार से जोड़कर उनके उत्थान के लिए लगातार प्रयास किये जा रहे हैं। उनको उनके ही गांव और कस्बों में काम मिलने से परिवार के बीच रहकर जीवनयापन की उनकी तमन्ना पूरी करने में प्रदेश सरकार ने महत्वपूर्ण भूमिका निभायी है। अब उनको आवास, शौचालय, पेंशन और चिकित्सा सुविधा उपलब्ध कराकर उनके जीवन स्तर को बेहतर बनाने का काम किया है। उत्तर प्रदेश सरकार ने मजदूरों के उत्थान के लिए जिस तरह उनकी सुधि ली है, वह स्वागतयोग्य और अन्य राज्यों के लिए अनुकरणीय है।", 
  "Topic48": "महावीर ने कहा है जो तुम अपने लिए चाहते हो, वही दूसरों के लिए भी चाहो और जो तुम अपने लिए नहीं चाहते, वह दूसरों के लिए भी मत चाहो। तुम एक महल बनाना चाहते हो तो तुम चाहोगे कि दूसरा कोई एेसा महल न बना ले। यदि सभी के पास वैसे ही महल हों तो फिर तुम्हें मजा ही नहीं आयेगा। फिर तो उस उपलब्धि का अर्थ ही क्या रहा। अपने लिए सुख, दूसरे के लिए दुख। क्योंकि जीवन प्रतिस्पर्धा, प्रतियोगिता, महत्वाकांक्षा है। लेकिन सुख हमारा दूसरे के दुख में है। सारी प्रसन्नता किसी की उदासी पर खड़ी है। सारा धन दूसरे की निर्धनता में है। लाख तुम दूसरे के दुख में सहानुभूति प्रगट करो, जब भी दूसरा दुखी होता है, कहीं गहरे में तुम सुखी होते हो और तुम्हारी सहानुभूति में भी तुम्हारे सुख की भनक होती है। तुमने कभी पकड़ा सेवयं को सहानुभूति प्रगट करते हुए? किसी का दिवाला निकल गया, तुम सहानुभूति प्रकट करने जाते हो। कहते हो, बड़ा बुरा हुआ। लेकिन कभी अपना चेहरा आईने में देखा, जब तुम कहते हो बड़ा बुरा हुआ तो कैसी रसधार बहती है। जब किसी को लाटरी मिल गयी हो तब तुम कहने गये कि बहुत अच्छा हुआ। जब कोई सुखी होता है, तब तुम अपना सुख प्रगट करने नहीं जाते, तब तो ईष्र्या पकड़ लेती है। तब तुम कहते हो, धोखेबाज है, बेईमान है। तब परमात्मा से कहते हो, यह क्या हो रहा है तेरे जगत में? पापी और व्यभिचारी जीत रहे हैं और पुण्यात्मा हार रहे हैं। पुण्यात्मा यानी तुम। पापी यानी वे सब जो जीत रहे हैं। महावीर इस पहले सूत्र में ही तुम्हें मौत का पहला पाठ देते हैं। चाह की जड़ ही काट दी। कहा, जो तुम अपने लिए नहीं चाहते, वह दूसरों के लिए भी मत चाहो। लोगों ने अपने लिए तो स्वर्ग की कामना की और दूसरों के लिए नर्क का किया है। यदि तुम अपने लिए नर्क नहीं चाहते तो दूसरे के लिए भी मत चाहो। यह महावीर का आधार सूत्र है। यह बड़ा सीधा और सरल दिखता है ऊपर से लेकिन इसका जाल बहुत गहरा है और सूत्र बड़ी गहराई में तुम्हारे अचेतन को रूपांतरित करने वाला है। यदि तुम एक भी सूत्र का पालन कर लो तो तुम्हें पूरा धर्म उपलब्ध हो जायेगा। अपने लिए वही चाहो जो तुम दूसरों के लिए भी चाहते हो। इसके बाद अचानक तुम पाओगे कि तुम्हारे जीवन की आपा धापी खो गयी। तुम पाओगे कि प्रतिस्पर्धा मिट गयी, महत्वाकांक्षा को जगह न रही। यही ‘जिन शासन’ है।", 
  "Topic49": "तू डार-डार, मैं पात-पात की तर्ज पर भारत चीन की किसी भी कुटिल चाल का उसी की भाषा में जवाब देने के लिए सीमा पर न सिर्फ पूरी तरह मुस्तैद है, बल्कि अपनी सैन्य ताकत को और मजबूत करने के लिए रक्षा उपकरणों को बढ़ाने की दिशा में निरन्तर अग्रसर भी है। इसी कड़ी में शीघ्र ही देश में निर्मित पहले विशालकाय स्वदेशी विमान वाहक पोत आईएनएस विक्रांत को चीनी समुद्र सीमा के निकट तैनात किया जायगा ताकि चीन की किसी भी चुनौती का मुंहतोड़ जवाब दिया जा सके। विक्रांत के बेसिन ट्रायल पूरी तरह सफल रहे हैं। अब इस पोत को अगस्त के पहले सप्ताह में गहरे समुद्र में परीक्षण के लिए उतारा जायगा। इसके लिए कोचीन शिपयार्ड और नौ सेना ने तैयारियां तेज कर दी है। यह परीक्षण हिन्द महासागर में किये जायंगे जहां नौसेना इसकी क्षमताओं की जांच करेगी। यदि सब कुछ ठीक रहा तो नौसेना २०२२ के मध्य तक इसका परिचालन शुरू कर देगी। भारत को पाकिस्तान और चीन दोनों ओर से खतरे को देखते हुए नौसेना ने एक और विमान वाहक पोत की मांग की है जो विक्रांत के संचालन से पूरी हो जायगी। वर्तमान में भारत के पास सिर्फ एक विमान वाहक पोत आईएनएस विक्रमादित्य है जिसे कुछ साल पूर्व रूस से खरीदा गया था इसे अरब सागर में कारवार के निकट पाकिस्तान से मिलने वाली किसी भी चुनौती का जवाब देने के लिए तैनात किया गया है। आईएनएस विक्रांत भारत में निर्मित स्वदेशी विमानवाहक पोत है जिसकी अपनी कुछ विशिष्टताएं हैं। इसमें १.५ एकड़ का डेक है, जिसमें ४० विमान हर समय उड़ान भरने के लिए तैयार रहेंगे। यह २६२ मीटर लम्बा है जिस पर मिग-२९ जैसे २६ अत्याधुनिक विमान एक साथ खड़े हो सकते हैं। इस पोतपर २०० नौसेना अधिकारी और डेढ़ हजार नाविक तैनात किये जायंगे। इस समय चीनी सेना के पास दो विमानवाहक पोत मौजूद है, जिस को अगले दस वर्षोंमें छह पोत सैन्य बेड़े में शामिल करने की योजना है। चीन की सैन्य तैयारी और उसकी बदनीयती को देखते हुए भारत को सतर्क रहना और समय-समय पर सैन्य तैयारियों की समीक्षा करना समय की मांग है। अभी हाल ही में चीन के राष्ट्रपति शी जिनपिंग ने भारत के अरुणाचल प्रदेश के निकट सामरिक दृष्टि से महत्वपूर्ण तिब्बत के सीमावर्ती शहर न्यिंगची का दौरा किया है। पूर्वी लद्दाख में सीमा विवाद को लेकर भारत-चीन के बीच जारी तनातनी को देखते हुए जिनपिंग का अकस्मात तिब्बत दौरा किसी खतरे का संकेत माना जा रहा है। भारत से लगे चीन के कब्जे वाले क्षेत्रों में उसकी गतिविधियों पर सतत निगरानी रखने की जरूरत है ताकि ईंट का जवाब पत्थर से दिया जा सके। कलकत्ता उच्च न्यायालय का एक महत्वपूर्ण फैसला उन पुत्रों और बहुओं को सबक है, जो बुजुर्गों को अपमानित और उत्पीडि़त कर उन्हें घर से बेदखल कर देते हैं। ऐसी घटनाएं आम हो गयी हैं। घर से बेदखल हुए ऐसे बुजुर्गों को दर-दर की ठोकरें खाते हुए वृद्धाश्रमों में शरण लेने के लिए विवश होना पड़ता है। उच्च न्यायालय ने ऐसे ही एक प्रकरण में बुजुर्गों के हित में फैसला सुनाते हुए पीडि़त बुजुर्ग से यह भी कहा है कि यदि वे चाहें तो आवश्यकता पडऩे पर पुत्र और बहू को घर से बेदखल भी कर सकते हैं। न्यायमूर्ति राजशेखर मंथा ने कहा है कि अनुच्छेद २१ के तहत किसी भी बुजुर्ग व्यक्ति को घर में रहने का पूरा अधिकार है। पश्चिम बंगाल के नदिया जिले के एक बुजुर्ग अपने बेटे और बहू की प्रताडऩा से बेघर हो गये थे। न्यायाधीश ने कहा है कि वरिष्ठ  नागरिक को अपने घर में रहने का पूरा अधिकार है अन्यथा संविधान के जीवन के मौलिक अधिकार और व्यक्तिगत स्वतंत्रता के अधिकार का उल्लंघन हो सकता है। जीवन के आखिरी दिनों में एक वरिष्ठ  नागरिक को अदालत जाने के लिए मजबूर करना बेहद दर्दनाक है। न्यायालय ने पुलिस को बेटे और बहू को घर से बेदखल करने का भी निर्देश दिया है। न्यायालय का यह फैसला पूरी तरह से उचित है और इससे समाज के उन लोगों को सख्त संदेश देने का प्रयास किया गया है जो परिवार के बुजुर्गों का उत्पीडऩ और तिरस्कार करते हैं। बुजुर्ग लोग समाज के सम्मानित नागरिक हैं और परिवारों में ससम्मान सेवा करना परिजनों का नैतिक धर्म और दायित्व है जिसके निर्वहन की हमारी परम्परा रही है लेकिन दुर्भाग्य की बात है कि ऐसी परम्पराओं का तेजी से क्षरण हो रहा है। स्वार्थपरता के चतले बुजुर्गों का अपमान करना अनुचित है। ऐसे लोगों को यह भी सोचना होगा कि आज के युवा कल के बुजुर्ग नागरिक हैं और उनके साथ भी वैसी ही घटनाएं हो सकती हैं, जो घटनाएं आज परिवारों में हो रही हैं।", 
  "Topic50": "यह वर्ष में प्रवेश के इस अवसर पर व्यापक आर्थिक स्तर पर हवाएं हमारे पक्ष में बहती दिख रही हैं। स्टॉक मार्केट पहले की तुलना में उच्च स्तर पर है। शेयर मूल्य सूचकांक मार्च की गिरावट के लगभग ६० प्रतिशत ऊपर हैं। स्टॉक मार्केट को आगे की आर्थिक स्थितियों का सूचक माना जाता है तो यह स्पष्ट रूप से ठोस आर्थिक पुनरुत्थान को इंगित कर रहा है। बैंकिंग प्रणाली में नकदी की पर्याप्त उपलब्धता है। कई दशकों में ब्याज दरें सबसे निम्न स्तर पर हैं। बहुत समय के बाद भारतीय और पाश्चात्य नीतिगत दरों में अंतर सबसे कम है। मुद्रास्फीति की दर छह प्रतिशत से ऊपर है। लेनदारों के लिए इसका अर्थ यह है कि वास्तविक ब्याज दर शून्य के करीब या ऋणात्मक है। इससे सरकार को खुशी होनी चाहिए, क्योंकि वह पूरे तंत्र में सबसे बड़ी लेनदार है या फिर उन लोगों को, जो आवास ऋण या व्यवसाय बढ़ाने के लिए कर्ज लेने की सोच रहे हैं। सितंबर में समाप्त हुई तिमाही के आंकड़े बता रहे हैं कि कई क्षेत्रों में कॉरपोरेट लाभ में शानदार वृद्धि हुई है। सबसे प्रमुख सूचक, जिसे पर्चेजिंग मैनेजर इंडेक्स कहते हैं, लगातार चार महीने से बढ़ता जा रहा है। यदि यह सभी कारक नियुक्तियों और रोजगार के अवसरों को बढ़ाते हैं तो इससे उपभोक्ता भरोसे को भी बल मिलेगा। व्यवसाय और उपभोक्ताओं का भरोसा एक-दूसरे पर निर्भर करते हैं। इसलिए एक सकारात्मक वर्तुल बहुत स्वागतयोग्य होगा। वित्तमंत्री अभूतपूर्व बजट का आश्वासन दे रही हैं, जो संभवत: एक बड़े व्यय पैकेज का संकेतक है। इंफ्रास्ट्रक्चर पर खर्च से निर्माण जैसे सहायक क्षेत्रों को लाभ होने के साथ रोजगार में भी मदद मिलेगी। लेकिन निराशाजनक पहलू की ओर इशारा करना भी जरूरी है। पहली बात, भले ही अगले साल तेज वृद्धि की अपेक्षा है, लेकिन यह साल मंदी का है। हमारे सकल घरेलू उत्पादन और राष्ट्रीय आय में आठ से दस प्रतिशत की कमी आयेगी। अगले साल यदि १० से १२ प्रतिशत की भी वृद्धि होती है, तब भी दो सालों तक आय वृद्धि शून्य से थोड़ी ही ऊपर रहेगी। दूसरी बात, कड़े लॉकडाउन और उससे पहले के चार सालों में गिरावट के कारण संभावित आर्थिक वृद्धि दर गिरकर संभवत: पांच प्रतिशत के आसपास आ गयी है। इसके ऊपर की कोई भी बढ़त चिंताजनक हो सकती है। इसलिए हमें मुद्रास्फीति पर नजर रखनी होगी, जो घरेलू बजट और व्यावसायिक भावना को नुकसान पहुंचा सकती है। बीते १२ महीनों में मार्च को छोड़कर, उपभोक्ता मूल्य सूचकांक आधारित मुद्रास्फीति की दर छह प्रतिशत से ऊपर रही है। यह रिजर्व बैंक की बर्दाश्त करने लायक सीमा से ऊपर है। अपने नरम मौद्रिक रवैये के बावजूद रिजर्व बैंक देर-सबेर नकदी की आपूर्ति पर अंकुश लगाना शुरू कर सकता है। इससे वृद्धि पर नकारात्मक असर होगा। तीसरी बात, कर्ज की अनुशासनहीनता को लेकर बहुत अधिक सहिष्णुता रही है। इसलिए लंबे विलंब और फंसे हुए कर्ज की पुनर्संरचना के बाद संभव है कि भारतीय बैंकिंग सेक्टर के लिए वास्तविकता से सामना का दिन अधिक दूर नहीं हो। हमें फंसे हुए कर्ज के अनुपात में तेज वृद्धि के लिए तैयार रहना चाहिए, जिससे निबटने के लिए सरकार को पर्याप्त पूंजी मुहैया करानी पड़ेगी। चौथी और सबसे अहम बात है, शिक्षा और स्वास्थ्य पर चुपचाप पड़ता खतरनाक असर। साल २०२० के मानव विकास सूचकांक में १८९ देशों में भारत १३१वें पायदान पर है। हमारा देश दो सालों में दो सीढ़ी नीचे आया है। इसमें श्रीलंका ७२वें और चीन ८५वें स्थान पर हैं। सर्वाधिक चिंता की बात यह है कि भारत के कार्य बल का केवल बीस फीसदी हिस्सा ही कुशल कहा जा सकता है। इस आंकड़े के साथ भारत सूडान, कैमरून और लाइबेरिया जैसे देशों की कतार में है। हमारे सभी दक्षिण एशियाई पड़ोसी हमसे आगे हैं। भारत की ४२ प्रतिशत आबादी बेहद चिंताजनक स्थिति में है यानी वह १.९ डॉलर की रोजाना आमदनी के गरीबी स्तर से थोड़ा ही ऊपर है। महामारी, जीने के सहारे का छिन जाना या परिवार में बीमारी जैसे कारक इन्हें गरीबी रेखा से नीचे ले जा सकते हैं। महामारी और लॉकडाउन ने असंघटित क्षेत्र और सूक्ष्म एवं छोटे उद्यमों को बुरी तरह प्रभावित किया है। सबसे अधिक असर बच्चों पर पड़ा है। राष्ट्रीय परिवार स्वास्थ्य सर्वे की हालिया रिपोर्ट में बच्चों में गंभीर कुपोषण को रेखांकित किया गया है। इसमें सबसे अधिक चिंता की बात यह है कि बच्चों की बढ़त रुकने या उनका कम वजन होने के मामले १७ में से १४ राज्यों में बढ़ गये हैं। यह तब हुआ है, जब स्वच्छता और साफ पेयजल की उपलब्धता बढ़ी है। यह सब स्पष्ट तौर पर अर्थव्यवस्था में गिरावट और आय के स्रोतों के कम होने के परिणाम हैं। उदाहरण के लिए, लॉकडाउन में स्कूलों की बंदी से मिड-डे मील भी नहीं मिल पा रहा था। गरीब परिवारों के बहुत से बच्चों के लिए दिनभर में वही एकमात्र भोजन मिल पाता था। वित्तीय मजबूरियों के कारण बाल पोषण योजनाओं के खर्च में भी कटौती हुई है। कोरोना महामारी ने २९ करोड़ भारतीयों की शिक्षा को भी प्रभावित किया है। असर की रिपोर्ट के अनुसार छह से दस साल आयु के ५.३ प्रतिशत बच्चों के स्कूल छूट गये हैं। बहुत से बच्चे परिवार की आमदनी जुटाने में सहयोग कर रहे हैं जो बच्चे स्कूलों में हैं, उनमें से ३८.२ प्रतिशत के पास स्मार्टफोन की सुविधा नहीं है। सो ऑनलाइन शिक्षा से बड़ी संख्या में बच्चे वंचित हैं। डिजिटल विषमता बढ़ी है और इसे सबसे अधिक शिक्षा में देखा जा सकता है। इसी तरह स्वास्थ्य में कोरोना उपचार को प्रमुखता देने से एचआइवी, कैंसर और गुर्दे की समस्याओं से जूझते लोगों को या तो नियमित उपचार नहीं मिला या उन्हें बड़ी मुश्किलें उठानी पड़ीं। इस प्रकार एक ओर अर्थव्यवस्था मजबूती से उबरने की ओर अग्रसर है, वहीं अर्थव्यवस्था के मानव पूंजी आधार के ठोस पुनर्निर्माण और उसमें निवेश की दरकार है। बच्चों की शिक्षा और समूची स्वास्थ्य सेवा में सरकारों को हर स्तर पर वित्त और संसाधन देने के अपने वादे को बढ़ाना होगा। सकल घरेलू उत्पादन के अनुपात में खर्च की सीमा को सार्वजनिक स्वास्थ्य में तीन फीसदी और शिक्षा में पांच फीसदी तक बढ़ाना चाहिए। भले ही इससे वित्तीय घाटा बढ़े, लेकिन मानव पूंजी में खर्च भविष्य के लिए निवेश है। इसे प्राथमिकता दी जानी चाहिए, क्योंकि वैश्विक मानकों की तुलना में इन मदों में भारत का खर्च कम है।", 
  "Topic51": "दुनिया की दूसरी सबसे बड़ी जनसंख्या वाला देश भारत रोजगार के मामले में बेहद पिछड़ा माना जाता है। मानव सभ्यता विकास के प्रथम चरण से ही प्रगति का मापदंड रोजगार ही रहा है। इसमें यदि कोई देश पिछड़ा है तो अमूमन यह मान लिया जाता है कि उसकी आर्थिक प्रगति कमजोर है। आंकड़ों के अनुसार भारत में मात्र ३.७५ प्रतिशत लोगों के पास सरकारी नौकरी है। निजी संघटित क्षेत्र की बात करें तो यहां कुल नौकरियों का दस प्रतिशत रोजगार हैं। रोजगार के शेष अवसर असंघटित क्षेत्रों में उपलब्ध हैं या ऐसा कहें कि असंघटित क्षेत्र भारत की वह आर्थिक रीढ़ है, जिसने आर्थिक मंदी जैसी वैश्विक चुनौतियों से विगत बरसों में भारत को बचाये रखा है। असंघटित क्षेत्र ही एक ऐसा क्षेत्र है, जहां बड़ी संख्या में रोजगार उपलब्ध है, लेकिन यहां अधिकतर श्रम कानून लागू नहीं होते और श्रमिकों का बड़े पैमाने पर शोषण होता है। भारत में जनसंख्या वृद्धि की दर ढाई से तीन प्रतिशत है। प्रत्येक वर्ष लगभग एक से डेढ़ करोड़ युवा बेरोजगारी की कतार में खड़े हो जाते हैं। इतने बड़े मानव संसाधन का प्रबंधन बेहद दुरूह कार्य है। महामारी ने अर्थव्यवस्था को इस बीच शिथिल कर दिया है। सेंटर शॉर मॉनिटरिंग इकोनॉमी के एक ताजा अध्ययन में यह बात सामने आयी है कि कोविड-१९ के कारण अप्रैल, २०२१ तक ७५ लाख लोगों की नौकरी चली गयी है। अप्रैल के बाद भी इसमें सुधार होने के बदले और ह्रास ही हुआ है। आंकड़े बताते हैं कि कोरोना से केवल रोजगार पर ही नकारात्मक प्रभाव नहीं पड़ा है, अपितु जीवन, स्वास्थ्य, भोजन और पर्यावरण पर भी इसका असर पड़ रहा है। भारत एक नये संकट की ओर बढ़ रहा है। ऐसे में सरकार और समाज दोनों की जिम्मेदारी बढ़ गयी है। फिलहाल मनरेगा के तहत ग्रामीण क्षेत्रों में थोड़े रोजगार तो मिल रहे हैं, लेकिन यह दूरगामी परिणाम देनेवाला नहीं है। इसलिए कोई ऐसी योजना बनानी होगी, जो समेकित रोजगार विकास पर काम करे और प्रत्येक वर्ष बेरोजगारी में हो रहे इजाफे को नियोजित और प्रबंधित कर सके। भारत सरकार ने २००९ में राष्ट्रीय कौशल विकास निगम की स्थापना की थी। इसका उद्देश्य पूरे देश में एक प्रशासनिक निकाय के तहत सभी कौशल कार्यक्रमों को लागू करना था। इन प्रयासों को गति नरेंद्र मोदी के नेतृत्व वाली सरकार ने २०१४ में प्रदान की। वर्ष २०१५ में सरकार ने कौशल विकास कार्यक्रमों के तहत २०२२ तक ५० करोड़ युवाओं को प्रशिक्षित करने का राष्ट्रीय लक्ष्य तय किया। इसकी प्राप्ति के लिए राज्य सरकारों की भूमिका भी सुनिश्चित की गयी। राज्यों में कौशल विकास केंद्र स्थापित किये गये और बड़े पैमाने पर लोगों को स्वरोजगार का प्रशिक्षण दिया जाने लगा। इसमें कोई संदेह नहीं है कि केंद्र सरकार की यह महत्वाकांक्षी योजना बेहद प्रभावी रही है, लेकिन इसमें कुछ ऐसी खामियां हैं, जिन्हें ठीक कर इसे और प्रभावशाली बनाया जा सकता है। कोविड काल में इसका उपयोग कर सरकार अर्थव्यवस्था को जल्दी पटरी पर ला सकती है। उदाहरण के तौर पर इस योजना के तहत कौशल कार्यक्रमों की रूप-रेखा का पुनर्गठन किया जा सकता है यानी आपूर्ति-संरचना से मांग संचालित करने के लिए कौशल निर्माण की नयी नीति के पुनर्गठन और निर्माण की आवश्यकता है। उसी प्रकार योजनाओं का रूपांतरण होना चाहिए। राज्य और केंद्रीय स्तर पर सरकारें विभिन्न विभागों के तहत कई कौशल निर्माण कार्यक्रम चला रही हैं। राज्य में लगभग २२ विभाग कुछ अन्य प्रकार के कौशल निर्माण कार्यक्रमों को लागू कर रहे हैं। राज्य में एक प्रशासनिक निकाय के तहत सभी कौशल निर्माण कार्यक्रमों को परिवर्तित करने के लिए एक नीति होनी चाहिए, ताकि एक विशिष्ट भौगोलिक स्थान में कोई हस्तक्षेप न हो क्योंकि वर्तमान संरचना प्रशिक्षुओं और उनके माता-पिता के बीच भ्रम पैदा करती है। इसे परिमार्जित करने की जरूरत है। साथ ही कौशल विकास कार्यक्रम को बैकवर्ड और फॉरवर्ड लिंकेज की द्विपक्षीय प्रणाली से जोडऩे से बेहतर परिणाम आ सकेंगे। यह अनुभव किया गया है कि कौशल कार्यक्रम समावेशी नहीं हैं, लाभार्थी और प्रशिक्षण भागीदार के बीच हमेशा एक आकांक्षी बेमेल है, इसलिए हमें एक ऐसा ढांचा तैयार करना होगा, जिसमें समुदायों को शामिल किया जा सके और उनकी आकांक्षाओं के आधार पर कार्यक्रमों को समुदायों में डिजाइन और कार्यान्वित किया जा सके। इसके साथ सामुदायिक उद्यमिता कार्यक्रम और कौशल निर्माण कार्यक्रम में एकरूपता की आवश्यकता है। इसमें तकनीकी पक्ष का हस्तक्षेप भी बेहद जरूरी है। कौशल विकास कार्यक्रमों में प्रशिक्षण का अधिकांश प्रारूप भारी उद्योगों और बड़े औद्योगिक संयंत्रों को ध्यान में रखकर बनाया गया है, जबकि इस क्षेत्र में रोजगार के अवसर बेहद कम हैं और यह बड़े औद्योगिक घरानों के हित में है। व्यापक परिप्रेक्ष्य के लिए प्रशिक्षण व्यवस्था को पारंपरिक मोड में लाना होगा। इसे भारत की विशाल और पारम्परिक कृषि व्यवस्था के साथ जोडऩा होगा। ऐसे तकनीकी प्रशिक्षण देने होंगे, जिसकी जरूरत किसानों को पड़ती है और जो रोजमर्रा के जीवन में उपयोगी साबित होता है। ग्रामीण अर्थव्यवस्था की आवश्यकताओं को जोड़कर ही विकास की अवधारणा की पूर्णता हासिल की जा सकती है। इसे नगरोन्मुख नहीं, ग्रामोन्मुख बनाना होगा। पारंपरिक हस्तशिल्प को भी इसके साथ जोडऩा होगा। तभी हम बेरोजगारी को नियोजित और प्रबंधित कर सकेंगे। समावेशी विकास के लिए नगरीय और ग्रामीण परिवेश को साथ रखते हुए कौशल विकास का उन्मुखीकरण समय की मांग है।", 
  "Topic52": "वायु प्रदूषण से देश में जन-धन की हो रही भारी क्षति का अनुमान केन्द्र सरकार की संस्था भारतीय चिकित्सा अनुसन्धान परिषद (आईसीएमआर) की ताजा रिपोर्ट से लगाया जा सकता है, जो अत्यन्त ही भयावह और गम्भीर रूप से चिन्ताजनक है। लीसेट प्लेनेटरी हेल्थ में प्रकाशित रिपोर्ट में कहा गया है कि वर्ष २०१९ में वायु प्रदूषण के चलते १६ लाख ७० हजार लोगों को अपनी जान से हाथ धोना पड़ा और २६०००० करोड़ रुपये से अधिक की आर्थिक क्षति हुई है। उत्तरी और मध्य भारतीय राज्य भारी आर्थिक क्षति उठा रहे हैं। इनमें उत्तर प्रदेश और बिहार सबसे अधिक प्रभावित हैं। वायु प्रदूषण से देश को कुल सकल घरेलू उत्पाद के १.४ प्रतिशत के बराबर की क्षति हो रही है। उत्तर प्रदेश की जीडीपी का २.१५ प्रतिशत के बराबर की क्षति वायु प्रदूषण से होनेवाली मौतों, बीमारियों और उत्पादकता में कमी से होती है। यह लगभग ३६ हजार करोड़ से भी अधिक है। दूसरे स्थान पर बिहार है, जहां जीडीपी का १.९५ प्रतिशत के बराबर की क्षति वायु प्रदूषण से होती है। यह असाधारण क्षति है जिसे उत्तर प्रदेश और बिहार झेलने के लिए विवश हैं। वर्षा के महीनों को छोड़कर हरियाणा, उत्तर प्रदेश, दिल्ली और बिहार जैसे राज्यों में रहनेवाले लोग लगभग पूरे वर्ष वायु प्रदूषण की मार झेलते हैं। दिल्ली से लेकर लखनऊ में रहने वाले लोग इस समय जिस हवा में सांस ले रहे हैं वह स्वस्थ लोगों को भी बीमार बना सकती है और यह बीमारी प्राणघातक भी हो सकती है। रिपोर्ट का यह आंकड़ा भी भयावह है, जिसमें कहा गया है कि वायु प्रदूषण से होनेवाली मौतों में १९९० से २०१९ तक ६४ प्रतिशत की कमी आयी है लेकिन हवा में मौजूद प्रदूषण की वजह से होने वाली मौतों में ११५ प्रतिशत की वृद्धि हुई है। आईसीएमआर के महानिदेशक बलराम भार्गव स्वीकार करते हैं कि फेफड़ों से जुड़ी बीमारियों के ४० प्रतिशत मामलों के लिए वायु प्रदूषण जिम्मेदार है। हृदय रोग, स्ट्रोक, मधुमेह और समय से पूर्व पैदा होनेवाले नवजात बच्चों की मौत के लिए वायु प्रदूषण ६० प्रतिशत तक जिम्मेदार हैं। यह पहला अवसर है जब सरकार ने वायु प्रदूषण से होने वाली मौतों और आर्थिक क्षति का आंकड़ा जनता के सामने रखा है लेकिन दुख और चिन्ता का विषय यह है कि वायु प्रदूषण को प्रभावी ढंग से रोकने के लिए मजबूत कदम नहीं उठाये गये। देश में तमाम मुद्दों पर आन्दोलन होते हैं लेकिन वायु प्रदूषण का महत्वपूर्ण मुद्दा अब तक जन-आन्दोलन का हिस्सा नहीं बन पाया। जनता को इसके लिए जागरूक और सक्रिय होना पड़ेगा अन्यथा हर वर्ष इसी तरह जन-धन की भारी क्षति होती रहेगी। वायु प्रदूषण को रोकने की जिम्मेदारी जनता और सरकार दोनों की है लेकिन सरकार की भूमिका विशेष मायने रखती है। इस दिशा में सरकार को शीघ्र कदम उठाने की जरूरत है। पाकिस्तान का नाटक आतंकवाद को राजकीय संरक्षण देनेवाले पाकिस्तान का एक नया अदालती नाटक सामने आया है। इसके पीछे उसका मुख्य उद्देश्य दुनिया की आंखों में धूल झोंकना है। वहां की एक आतंकवादरोधी अदालत ने मुम्बई पर हुए आतंकी हमले के मास्टरमाइण्ड और जमात-उद-दावा के मुखिया हाफिज सईद को दहशतगर्दी का वित्तपोषण करने के लिए एक और मामले में गुरुवार को १५ साल की कैद की सजा सुनायी है। ७० वर्षीय सईद पर दो लाख रुपये का जुर्माना भी लगाया गया है। इसके पहले भी सईद को आतंकवाद के वित्त पोषण के चार मामलों में दोषी ठहराया जा चुका है और उसे २१ वर्ष की सजा भी हुई है। पांच मामलों में उसे कोट लखपत जेल लाहौर में ३६ वर्षों की सजा काटनी होगी। सभी सजाएं साथ-साथ चलेंगी। वस्तुत: पाकिस्तान की यह अदालती काररवाई पूरी तरह दिखावे की है। वह दुनिया को यह बताना चाहता है कि पाकिस्तान अब आतंकवाद के खिलाफ ठोस कदम उठा रहा है। इसके पीछे उसका उद्देश्य यह भी है कि काली सूची में नाम डाले जाने से वह बच सके। लेकिन वास्तविकता कुछ और ही है। सईद को पहले भी जेल की सजा हुई है लेकिन वह जेल में सभी सुख-सुविधाओं के साथ दिखावे के लिए रह रहा था। सईद जेल में कम रहता था और बिना रोक-टोक बाहर ही रहता था। सरकार उसे पूरी सुरक्षा और संरक्षण देती है। सईद को जेल की सजा का कोई मतलब ही नहीं है। पाकिस्तान यह जानता है कि यदि वह ऐसी दिखावे की काररवाई नहीं करेगा तो काली सूची में शामिल किये जाने का खतरा उस पर मंडराता रहेगा। एक बार यदि पाकिस्तान का नाम काली सूची में आ जाता है तो उसे काफी आर्थिक परेशानी का सामाना करना पड़ेगा। वैसे ही पाकिस्तान अनेक वर्षों से आर्थिक संकट से जूझ रहा है। वह भीषण बदहाली के दौर से गुजर रहा है। अर्थव्यवस्था पूरी तरह से जर्जर हो चुकी है और दूसरे देशों से उसे भीख मांगनी पड़ती है जिससे कि देश की आर्थिक गतिविधियां संचालित की जा सकें। पूरे विश्व को पाकिस्तान के ऐसे नाटक से सजग रहने की जरूरत है। यदि वह नहीं सुधरता है तो उसके देश का नाम काली सूची में अवश्य शामिल किया जाना चाहिए।", 
  "Topic53": "परमपिता परमात्मा का साक्षात्कार करने की विधिका नाम उपासना है। शांत चित से ईश्वर का ध्यान करते हुए उसकी समीपता का अनुभव करना, अपनी आत्मा को आनंद स्वरूप परमेश्वर में मगन करना उपासना कहा गया है। हमारे ग्रंथों में इसे भक्ति भी कहा गया है। जिस विधि से चित्तकी वृत्तियों का निरोध करके परमेश्वर के चिंतन में स्वयं को लगाया जाता है, वही भक्ति है। नारद पुराण में लिखा है कि परमेश्वर के प्रति परम प्रेम ही भक्ति है। यह अमृत स्वरूपा है। इस भक्ति उपासना के पथ पर चलने वाला साधक सर्वथा संतुष्ट हो जाता है। हमारे आध्यात्मिक ग्रंथ वेदों में भी उपासना को परमपिता परमात्मा की प्राप्ति का विशेष साधन माना गया है। स्वामी दयानंद सरस्वती जी ने उपासना के विषय में बताया है, जैसे सर्दी से आतुर पुरुष की अग्नि के पास जाने से सर्दी निवृत्त हो जाती है, वैसे ही उपासना के माध्यम से परमेश्वर की समीपता प्राप्त होने से सब दुख दूर हो जाते हैं। दैनिक जीवनचर्या में मनुष्य अनेक प्रकार की समस्याओं से तनावग्रस्त रहता है। इसी तनाव का मानसिक और शारीरिक स्वास्थ्य पर कुप्रभाव पड़ता है। तनाव से मुक्त रहने के लिए अभी तक किसी औषधिका निर्माण तो नहीं हुआ, परंतु तनाव मुक्ति के लिए जिन विधियों का परीक्षण हुआ, उसमें सर्वोत्तम है उपासना अर्थात् ईश्वर का चिंतन-मनन। संसार के दुखों से संतप्त मनुष्य के लिए शांति प्राप्ति का परम साधन यही उपासना है। हमारे दुखों, कष्टों की चिकित्सा है उपासना। मनुष्य के अंत:करण में जब तामसिक वृत्तियां बढ़ जाती हैं तो उससे मनुष्य में लोभ, मोह, ईष्र्या, घृणा, कामवासना और अज्ञानता भी बढ़ जाती है, जिससे संपूर्ण अंत:करण मलिन हो जाता है। यही मलिन अंत:करण मनुष्य को अधोगति की ओर ले जाता है। परमात्मा के साक्षात्कार में सबसे बड़ी बाधा अंत:करण की अशुद्धि ही है। उपासना इसी अशांत अंत:करण को सात्विकता, एकाग्रता प्रदान करती है। जब मनुष्य अपने सांसारिक कार्यों से निवृत्त होकर एकांत में परमेश्वर का चिंतन करता है तो उससे उसके चित्त को शांति मिलती है। उपासना से मनुष्य की आत्मा में आनन्द एवं आध्यात्मिक ऊर्जा का संचार होता है। सात्विक प्रवृत्तियों का जन्म इसी उपासना से होता है। सत्व गुण की वृद्धि चित्त को एकाग्रता प्रदान करती है। विचारों के आधार पर ही अनुभव परिपक्व होता है। उत्कृष्ट उत्तम विचार जीवन को ऊपर उठाते हैं। मनुष्य का जीवन उसके विचारों का प्रतिबिंब है। किसी भी व्यक्ति के विचार जानकर उसके जीवन का नक्शा सहज ही मालूम किया जा सकता है। मनुष्य को कायर, वीर, स्वस्थ-अस्वस्थ, प्रसन्न-अप्रसन्न कुछ भी बनाने में उसके विचारों का महत्वपूर्ण हाथ होता है। तात्पर्य यह है कि अपने विचारों के अनुरूप ही मनुष्य का जीवन बनता बिगड़ता है। ईसा मसीह ने कहा था, मनुष्य के जैसे विचार होते हैं वैसा ही वह बन जाता है। संसार के समस्त विचारकों ने एक स्वर से विचारों की शक्ति और उसके असाधारण महत्व को स्वीकार किया है। संक्षेप में जीवन की विभिन्न गतिविधियों का संचालन करने में हमारे विचारों का ही प्रमुख हाथ रहता है। हम जो कुछ भी करते हैं, विचारों की प्रेरणा से ही करते हैं। संसार में दिखाई देने वाली विभिन्नताएं, विचित्रताएं भी हमारे विचारों का प्रतिबिंब ही हैं। संसार मनुष्य के विचारों की ही छाया है। किसी के लिए संसार स्वर्ग है तो किसी के लिए नरक। किसी के लिए संसार अशांति, क्लेश, पीड़ा आदि का आगार है तो किसी के लिए सुख-सुविधा संपन्न उपवन।  एक-सी परिस्थितियों में एक-सी सुख-सुविधाए समृद्धि में युक्त दो व्यक्तियों में भी अपने विचारों की भिन्नता के कारण असाधारण अंतर पड़ जाता है। एक जीवन में प्रतिक्षण सुख-सुविधा प्रसन्नता, खुशी, शांति, संतोष का अनुभव करता है तो दूसरा पीड़ा, शोक, क्लेशमय जीवन बिताता है। इतना ही नहीं, कई व्यक्ति कठिनाई का अभावग्रस्त जीवन बिताते हुए भी प्रसन्न रहते हैं तो कई समृद्ध होकर जीवन को नारकीय यंत्रणा समझते हैं। एक व्यक्ति अपनी परिस्थितियों में संतुष्ट रहकर जीवन के लिए भगवान को धन्यवाद देता है तो दूसरा अनेक सुख-सुविधाएं पाकर भी असंतुष्ट रहता है। दूसरों को कोसता है, महज अपने विचारों के ही कारण।", 
  "Topic54": "केन्द्रीय जांच ब्यूरो (सीबीआई) ने देश के सबसे बड़े हथियार लाइसेंस घोटाले का खुलासा किया है। जो तथ्य उजागर हुए हैं उसमें जम्मू-कश्मीर के कई जिलाधिकारियों और हथियार डीलरों की महत्वपूर्ण भूमिका सामने आयी है। २०१२ से २०१६ के बीच रिश्वत लेकर दो लाख ७८ हजार से अधिक फर्जी गन लाइसेंस जारी कर दिये गये। जम्मू-कश्मीर देश का सर्वाधिक संवेदनशील राज्य है, जहां आतंकी गतिविधियां भी अपेक्षाकृत अधिक होती हैं, ऐसे राज्य में इतनी बड़ी संख्या में फर्जी गन लाइसेंस जारी होना गम्भीर चिन्ता का विषय है। इसके साथ ही राज्य प्रशासन की कार्यशैली पर भी सवाल खड़े होते हैं। इस सिलसिले में सीबीआई ने जम्मू-कश्मीर के छह जिलों सहित दिल्ली में कुल ४० स्थानों पर एक साथ छापेमारी कर बड़ी काररवाई की है। इनमें हथियार डीलरों के अतिरिक्त दो आईएएस अधिकारी शाहिद इकबाल चौधरी और नीरज कुमार भी शामिल हैं। छह एडीसी और सेवानिवृत्त अधिकारियों के ठिकानों पर भी छापे मारे गये। अभी तक ५० लोगोंकी गिरफ्तारी हुई है। छापे में महत्वपूर्ण दस्तावेज और रिकार्ड बरामद किये गये हैं, जिनसे और भी जानकारी सामने आ सकती है। सीबीआई प्रवक्ता का कहना है कि जब्त दस्तावेजों से यह बात सामने आयी है कि कुछ हथियार डीलरों और नौकरशाहों की इसमें संलिप्तता रही है। जम्मू-कश्मीर के सभी जिलों में हुए इस फर्जीवाड़े से जुड़े दस्तावेजों को जब्त किया गया है। इस बड़े घोटाले की पहली बार जानकारी २०१७ में राजस्थान के आतंकवाद निरोधी दस्ते को मिली। इस दस्ते ने ऐसे अपराधियों को पकड़ा था जिनके पास जम्मू-कश्मीर के अधिकारियों की ओर से जारी लाइसेंस मिले थे। एटीएस को यह भी पता चला कि फर्जी दस्तावेजों के आधार पर सेना के जवानों के नाम तीन हजार से अधिक लाइसेंस दिये गये थे। २०१८ में राज्यपाल शासन लागू होने के बाद तत्कालीन राज्यपाल एन.एन. वोहराने इस मामले की जांच सीबीआई को सौंप दिया था। हथियार लाइसेंसों का यह असाधारण घोटाला है, इसकी जड़ें कहां तक फैली हैं, यह भी जांच का विषय है। उन सभी नौकरशाहों और हथियार डीलरों के खिलाफ कठोरतम काररवाई आवश्यक है, जो इसमें प्रत्यक्ष या अप्रत्यक्ष रूप से संलिप्त रहे हैं। इसके साथ ही यह भी जरूरी है कि देश के सभी राज्यों में जारी लाइसेंसों की पड़ताल होनी चाहिए जिससे कि यदि कहीं फर्जी लाइसेंस है तो उसे उजागर किया जा सके। देश की बेटी मीराबाई चानू ने टोक्यो ओलम्पिक में २१ वर्ष का लम्बा इंतजार खत्म करते हुए भारोत्तोलन प्रतिस्पर्धा में शनिवार को ४९ किलो वर्ग में भारत के लिए रजत पदक जीतकर इतिहास रच दिया। मणिपुर की २६ वर्षीय चानू ने क्लीन एण्ड जर्क स्पर्धा में २०२ किलोग्राम (८७किलो प्लस ११५ किलो) वजन उठाकर चांदी की चमक से १३५ करोड़ भारतीयों का सिर गर्व से ऊंचा कर दिया। चानू की इस गौरवमयी उपलब्धिपर राष्ट्रपति , प्रधान मंत्री समेत तमाम हस्तियों ने बधाई दी है। चानू की यह ऐतिहासिक जीत मामलों में महत्वपूर्ण हैं जो भारतीयों के ओलम्पिक प्रतिस्पर्धा के इतिहास में स्वर्णाक्षरों में लिखी जायगी। पहली बार भारत ओलम्पिक के इतिहास में पहले ही दिन पदक जीता जो प्रतिस्पर्धा की सुखद शुरुआत है। पहली बार किसी भारतीय महिला ने भारोत्तोलन में रजत पदक अपने नाम किया। इसके पूर्व वर्ष २००० में कर्णम मल्लेश्वरी ने कांस्य पदक जीता था। चानू ने अपना पदक मां और देशवासियों को समर्पित करते हुए कहा कि यह पदक बेटियों के प्रति लोगों की सोच बदलेगा। माता-पिता बेटियों को ज्यादा से ज्यादा खेलने के लिए प्रेरित करेंगे। चानू ने सिर्फ परिवार का ही नहीं बल्कि पूरे देश का नाम रोशन किया है। पहाड़ों, जंगलों में लकडिय़ां बीनने वाली मणिपुर की इस बाला ने कभी सोचा नहीं था कि एक दिन वह देश का सिरमौर बनेगी। चानू जैसी प्रतिभावान लड़कियों पर देश को गर्व है। इनके माता-पिता साधुवाद के पात्र हैं। चानू के शानदार प्रदर्शन पर कोरोना के कारण पूरे राज्य में कफ्र्यू के बावजूद मणिपुर के लोगों ने कई स्थानों पर उनकी जीत का जश्न मनाया। चांदी से चमकी चानू अन्य महिला खिलाडिय़ों के लिए प्रेरणा है जो निराशा को आशा में बदलने की सीख देती है। चानू के बाद हरियाणा की महिला रेसलर प्रिया मलिक ने भी हंगरी में आयोजित विश्व रेसलिंग में स्वर्ण पदक जीतकर गौरव बढ़ाया है। प्रिया ने ७६ किलो भार वर्ग में स्वर्ण पदक जीता है। देश की बेटियों का गौरव नारी सशक्तिकरण की दिशा में महत्वपूर्ण उपलब्धि है।", 
  "Topic55": "कश्मीर में बड़ा करने से पहले घाटी के नेताओं के साथ प्रधान मंत्री द्वारा बैठक करना एक प्रयोग मात्र था, फिलहाल हाई प्रोफाइल इस बैठक से दो बातें स्पष्ट हुईं। बैठक के जरिये प्रधान मंत्री नरेंद्र मोदी ने घाटी के विभिन्न दलों के प्रमुख नेताओं का मन टटोला और यह जाना कि ३७० के बाद जम्मू-कश्मीर के विकास और आवाम की खुशहाली के लिए वह कितने संजीदा हैं या फिर अपनी राजनीतिक महात्वाकांक्षीओं के लिए वैसे ही तड़प रहे हैं जैसे नजरबंदी के पूर्व थे। दूसरा, बैठक में प्रधान मंत्री और उनके मंत्री ज्यादा कुछ नहीं बोले, बोलने का मौका कश्मीरी नेताओं को ही दिया गया। गुपकारों ने जो पांच मांगे बैठक में रखीं, कमोबेश वही थी जिस पर कभी सहमति बननी ही नहीं थी। गुपकार नेता इस भ्रम में रहे कि शायद केंद्र सरकार अब उनके दबाव में आ गयी है। तभी कोरोना संकट के बीच उनको दिल्ली तलब किया गया। परन्तु शायद उन्हें पता नहीं था उनके भीतर का भेद मुलाकात के माध्यम से जानना था। उनका मन भी टटोलना था कि कश्मीरी नेताओं की सियासी महात्वाकांक्षाएं कम हुई या नहीं। प्रधान मंत्री के साथ कश्मीरी नेताओं की करीब चार घंटे  बैठक चली। कश्मीरी नेताओं में कन्फ्यूजन जबरदस्त दिखा। बैठक में एकजुटता नहीं दिखी। सब अलग-अलग ढपली बजाते दिखे। सामूहिक मांग पर कोई भी टिकता नहीं दिखा। बैठक में आठ दलों के कुल १४ नेता दिल्ली बुलाये गये थे जिनमें से कुछ तो इसलिए खुश थे, उनको प्रधान मंत्री के साथ बैठक करने का मौका मिल रहा था। बाकी एकाध टूटकर कुछ समय बाद मोदी के पक्षमें आ जायंगे, चुनाव से पहले, इसकी संभावनाएं दिखती हैं। प्रधान मंत्री ने गुपकार नेताओं और देश के लोगों पर मनोवैज्ञानिक दबाव डालने के लिए एक बेहतरीन प्रयोग किया। दरअसल बैठक से पूर्व जारी एक ग्रुप तस्वीर को सोशल मीडिया पर सभी देशवासियों ने देखा, जिसमें प्रधान मंत्री नरेंद्र मोदी के साथ सभी गुपकार अलाएंस के नेता खड़े दिखे, वह भी बिना मास्क के, फोटो खिचवाने के वक्त मास्क हटाने के पीछे भी कई राज छिपे थे। फोटों में अधिकांश नेताओं के चेहरों पर हल्की मुस्कान थी, बस एकाध के चेहरे मुरझाये हुए थे। इसी तस्वीर को प्रधान मंत्री ने तुरंत अपने अधिकृत ट्विटर हैंडल पर शेयर किया है। इस थ्योरी को समझने की जरूरत है। तस्वीर के जरिये उन्होंने यह बताना चाहा कि दोनों पक्षों में मीटिंग सौहार्दपूर्ण माहौल में हुई। गुपकार पक्ष प्रधान मंत्री से खुश है। फिलहाल तस्वीर खुशनुमा वातावरण जरूर बयां कर रही थी। लेकिन कहानी उसके कहीं विपरीत थी। जब मीटिंग आरंभ हुई तो सबसे पहले प्रधान मंत्री ने सभी नेताओं से अपने चिरपरिचित अंदाज में हालचाल पूछा, घर-परिवार की खैरियत जानी। उसके बाद उन्होंने कहा जी बतायें, कश्मीर के लिए क्या कुछ करना चाहिए। बस फिर क्या था, कश्मीरी नेताओं ने लगा दी मांगों की बौछारें, मांगों में ज्यादातर उनकी सियासी महात्वाकांक्षाएं जुड़ी थी। कश्मीरियों के लिए अपने निजी स्वार्थ की बातें ज्यादा शामिल थीं। उनकी मांगों को केंद्रीय नेतृत्व चुपचाप सुनता रहा। दरअसल प्रधान मंत्री ने माहौल कुछ ऐसा बना दिया था, ताकि वह खुलकर अपनी इच्छा जाहिर कर सकें। मांगों का पिटारा जब घाटी के नेताओं ने खोला तो सबने अलग-अलग इच्छाएं रखीं। जम्मू-कश्मीर के पूर्व मुख्य मंत्री फारूक अब्दुल्ला और उनके बेटे ने खुलकर धारा ३७०, आर्टिकल ३५ए की बहाली की मांग रखी। वह दोनों पहले भी इसी मांग पर जोर देते आये थे। साथ ही उन्होंने धमकीनुमा यह भी कहा कि कोर्ट में इस मसले को लेकर उनकी लड़ाई जारी रहेगी। फारूक अब्दुल्ला की धारा ३७० की बहाली की मांग के बाद बैठक में सन्नाटा छा गया। सन्नाटा छाना स्वाभाविक भी था। क्योंकि बैठक में कश्मीर के भविष्यका ताना-बाना बुनना था, न कि अतीत के पन्नों को कुरेदना था। वहीं, पूर्व मुख्य मंत्री महबूबा मुफ्ती ने भी फिर से पाकिस्तान के साथ बातचीत करने पर प्रधान मंत्री पर जोर डाला। इससे बैठक में कुछ तल्खी का माहौल बना। कुल मिलाकर बैठक के जरिये प्रधान मंत्री कश्मीरी नेताओं की टोह लेना चाह रहे थे। वह यह जानना चाहते थे कि बीते दो वर्षों से रुकी बातचीत और नजरबंदी के बाद घाटी के नेताओं के हृदय में कुछ परिवर्तन हुआ या नहीं या फिर पुरानी जहरीली सोच से ग्रसित हैं, जिसका उन्हें ठीक से आभास हो गया। मीटिंग से पता चल गया कि उनकी सोच वैसी की वैसी ही है। सच यह है कि जम्मू-कश्मीर को लेकर प्रधान मंत्री की रणनीति और ब्लू प्रिंट पहले से तैयार है। प्रधान मंत्री का मानना था कि यदि उनकी रणनीति में कश्मीरी नेताओं के विचार मेल खाते हैं तो उनका स्वागत है। लेकिन बैठक के जरिये इतना स्पष्ट हो गया कि उनकी सोच से कश्मीरी नेता फिट नहीं बैठते। इसी बात की नब्ज टटोलने के लिए पीएम ने सभी को दिल्ली बुलाया था। फिलहाल जम्मू-कश्मीर के लिए जो भी करना होगा, प्रधान मंत्री आजाद होकर फैसला करेंगे, भविष्य में किसी भी फैसले में वह उनकी राय नहीं जानेंगे। क्योंकि राय जानने में सिर्फ समय बर्बाद करना होगा। बैठक से इतना पता चल गया है कि कश्मीरी नेता अपनी राजनीतिक महत्वाकांक्षाओं से बाहर नहीं निकल पायंगे। दूसरे बात यह, जब दिल्ली में बैठक चल रही थी। तभी पाकिस्तान में इमरान खान बैठक कर रहे थे, उनकी नजर भी प्रधान मंत्री के फैसले पर टिकी थी। हो सकता है महबूबा पूर्व मुख्य मंत्री महबूबा मुफ्ती बाद में इमरान खान को बैठक के संबंध में बताया भी हो। कश्मीरी नेताओं में महबूबा मुफ्ती ही एक ऐसी नेता है जो पाकिस्तान के सबसे ज्यादा करीब हैं। बैठक में उन्होंने प्रधान मंत्री से दोनों देशों के बीच जम्मू से पाकिस्तान के लिए रेलगाड़ी चलाने का भी आग्रह किया।", 
  "Topic56": "प्रधान मंत्री ने विपक्ष से कहा कि आप धारदार प्रश्न पूछिए। परन्तु शांत वातावरण में उसका उत्तर सुनने के लिए भी तैयार रहिये। क्योंकि संसद में जो बहस होती है उसे भारत में सब जगह जनता देखती है और भारत ही नहीं, भारत के बाहर भी लोग उसे देखते हैं और इस बात से परिचित होते हैं कि भारत में क्या हो रहा है। इसमें कोई संदेह नहीं कि भारत में लाख बाधाओं के बावजूद भी लोकतंत्र अपनी पटरी पर है। इसमें भी कोई संदेह नहीं कि कोरोना के भयावह दौर में भारत में हर तबके की जनता ने अपार कष्ट झेले हैं। प्रधान मंत्री ने बार-बार कहा है कि अभी कोरोना समाप्त नहीं हुआ है। वह अपना रंग-रूप बदलता रहा है। इसलिए भारत की जनता को सजग रहना चािहए। भारतीय मीडिया दिन-रात कह रहा है कि कभी भी कोरोना का तीसरा दौर आ सकता है। इसलिए लोगों का सजग रहना बहुत आवश्यक है। परन्तु प्रधान मत्री, स्वराष्ट्रमंत्री और रक्षामंत्री के बार-बार आग्रह करने के बावजूद भी संसद का मोनसून सत्र शुरू में ही हगांमे की भेंट चढ़ गया। हर देश की संसद में यह परम्परा रही है कि नया सत्र शुरू होने पर प्रधान मंत्री अपने नये सहयोगियों का परिचय कराते हैं। परन्तु देश में इस बार विपक्ष के नेताओं ने ऐसा हंगामा किया कि दोनों सदनों में प्रधान मंत्री अपने नये मंत्रियों का परिचय नहीं करा पाये। बहुत दुखी होकर प्रधान मंत्री ने कहा कि कुछ लोग ऐसे हैं जो नहीं चाहते कि देश के दलित मंत्री बने, देश की महिला, मंत्री बने, देश की पिछड़ी जाति के मंत्री बने, किसान मंत्री बने, आदिवासी और अत्यन्त पिछड़े मंत्री बने। यह बातें कुछ लोगों को रास नहीं आती। इसीलिए यह संसद में इन तबकों के नवनियुक्त मंत्रियों का परिचय नहीं होने दे रहे हैं। प्रधान मंत्री शोर-शराबे के कारण अपने मंत्रियों का परिचय लोकसभा और राज्यसभा में नहीं करा पाये और लाचार होकर अध्यक्ष की अनुमति से दोनों सदनों में नये मंत्रियों की सूची अध्यक्ष को नवनियुक्त मंत्रियों के औपचारिक परिचय के बिना सौंप दी। रक्षामंत्री ने कहा कि वे २४ साल से संसद सदस्य हैं और इस तरह की शर्मनाक घटना पहली बार देख रहे हैं जब प्रधान मंत्री को बोलने नहीं दिया गया। लाचार होकर वे अपने नये मंत्रियों का सदन में परिचय नहीं करा पाये। संसद का दूसरा दिन भी हंगामे की भेंट चढ़ गया। प्रधान मंत्री ने बार-बार कहा कि सारी दुनिया पर कोरोना की तीसरी लहर का छाया मंडरा रहा है और आगामी तीन-चार महीने भारत के लिए बहुत कठिन होंगे। इसलिए विपक्ष को सरकार के साथ मिलकर सहयोग करना चाहिए जिससे आम जनता पीडि़त नहीं हो। परन्तु विपक्षी नेताओं पर प्रधान मंत्री की अपील का कोई असर नहीं पड़ा और दूसरे दिन संसद में ‘बेगासस जासूसी कांड को लेकर विपक्ष हमलावर रहा। लोकसभा में स्पीकर ने कहा कि जब सरकार हर मुद्दे पर चर्चा करने को तैयार है तो यह हो-हल्ला क्यों हो रहा है? परन्तु विपक्षी दल स्पीकर की अपील को सुनने को तैयार नहीं थे और वे थोड़ी-थोड़ी देर में सदन की काररवाई को रोककर कुछ अन्तराल के बाद संसद की काररवाई फिर चालू करते और तंग आकर अंत में सदन की काररवाई को पूरे दिन के लिए स्थगित करना पड़ा। सबसे आश्चर्य की बात यह है कि लाख अपील के बावजूद विपक्ष कुछ भी सुनने को तैयार नहीं है। प्रधान मंत्री ने बार-बार कहा, खासकर सर्वदलीय बैठक में जोर देकर कहा कि सभी दलों को राजनीति से ऊपर उठकर जी-जान से कोरोना का मुकाबला करना चाहिए। क्यों यह भयावह रूप के साथ बहुत शीघ्र भारत में आनेवाला है। परन्तु विपक्षी नेताओं पर प्रधान मंत्री की अपील का कोई असर नहीं पड़ा है और लगता है आगामी दिनों में यह जासूसी कांड संसद के दोनों सदनों में छाया रहेगा। सरकार की तरफ से भाजपा के कई मुख्य मंत्रियों ने लोगों को समझाने का प्रयास किया कि इस तरह संसद में हो-हल्ला और हंगामा करने से किसी को कोई लाभ होनेवाला नहीं है। लाभ केवल देश के दुश्मनों को ही होगा। इसलिए देशहित में सभी दलों को राजनीति से ऊपर उठना चाहिए और देश की कठिन समस्याओं का समाधान सभी को मिलकर करना चाहिए। परन्तु विपक्ष कुछ भी सुनने को तैयार नहीं हुआ। सत्र के अभी तो तीन दिन भी नहीं बीते हैं। आगामी १३ अगस्त तक संसद का मोनसून सत्र चलेगा जिसकी सूचना सरकार की तरफ से दी गयी है। परन्तु लाख टके का प्रश्न है कि क्या संसद में आने वाले दिनों में विपक्षी दलों का यह हंगामा रूक पायेगा? भारत का लोकतंत्र अन्य विकासशील देशों के लिए एक आदर्श है। संसद के दोनों सदनों की काररवाई को अन्य पड़ोसी देश भी बड़ी जिज्ञासा से देखते हैं और जब वह भारत की संसद में हो रहे हंगामे को देखते हैं तो पड़ोसी देश भी अपनी संसद में हंगामा करने से बाज नहीं आते हैं। भारत की अर्थव्यवस्था पूरी तरह छिन्न-भिन्न हो गयी है। लाखों लोग बेरोजगार हो गये है। व्यापार बुरी तरह प्रभावित हो गया है और यह समझ में नहीं आ रहा है कि भारत की अर्थव्यवस्था कब पटरी पर आयगी। ऐसे मे संसद में हंगामा कर विपक्षी दल देश के दुश्मनों को ही बढ़ावा दे रहे हैं। भारत में प्रकाशित होने वाले प्राय: सभी समाचार पत्रों ने संसद में होनेवाले हंगामे की निन्दा की है और विपक्षी दलों से आग्रह किया है कि वे आपसी मतभेद भुलाकर देशहित में काम करें। परन्तु विपक्षी नेताओं ने जो रवैया अपनाया है उससे तो लगता यही है कि देश में सामान्य स्थिति जल्दी नहीं हो पायगी। ऐसे में हर भारतीय को अपने कलेजे पर हाथ रखकर यह सोचना होगा कि क्या वह अपने सांसदों को सही रास्ते पर आने के लिए समझा सकेंगे? इसमें कोई संदेह नहीं कि भारत एक कठिन दौर से गुजर रहा है और भगवान नहीं करे यदि कोरोना की तीसरी लहर आ जायगी तो आम जनता का जीना दुभर हो जागगा। ऐसे में सभी दलों को अपने मतभेदों को भूलाकर देश और देशवासियों के हित में काम करना चाहिए।", 
  "Topic57": "केन्द्र सरकार भले ही देशवासियों पर जबरन परिवार नियोजन थोपने का विरोध कर रही है लेकिन देश की तेजी से बढ़ती आबादी और इस वजह से घटते संसाधन सरकार को देर-सवेर जनसंख्या नियंत्रण के लिये प्रभावी कदम उठाने पर मजबूर कर देंगे। केन्द्र सरकार ने हाल में सर्वोच्च न्यायालय को सूचित किया है कि परिवार में बच्चों की संख्या के बारे में पति-पत्नी को ही निर्णय लेना होगा और सरकार नागरिकों को निश्चित संख्या में ही संतानोत्पत्ति के लिए बाध्य नहीं करेगी। केंद्रीय स्वास्थ्य एवं परिवार कल्याण मंत्रालय ने एक जनहित याचिका के जवाब में दाखिल हलफनामे में कहा है कि सार्वजनिक स्वास्थ्य राज्य के अधिकार का विषय है और लोगों को स्वास्थ्य संबंधी परेशानियों से बचाने के लिए राज्य सरकारों को इस क्षेत्र में सुधार की प्रक्रिया शुरू करनी होगी। जनसंख्या नियंत्रण के सवाल पर केन्द्र सरकार का यह हलफनामा आपातकाल के दौरान जबरन नसबंदी की घटनाओं से उत्पन्न स्थिति के मद्देनजर उसकी विवशता बयां कर रहा है। सरकार का यह दृष्टिकोण पहली नजर में तो बहुत मानवीय और सराहनीय लगता है लेकिन सवाल यह है कि यदि सरकार जनसंख्या नियंत्रण के लिए सकारात्मक और कारगर कदम नहीं उठायेगी तो देश में बढ़ती आबादी पर नियंत्रण कैसे पाया जायेगा। सरकार के इस दृष्टिकोण से संविधान में प्रदत्त समानता के अधिकार और संसाधनों के समान वितरण को लेकर एक नयी बहस का रास्ता खुल सकता है। देश में पहले से ही सीमित प्राकृतिक संसाधनों के तार्किक तरीके से वितरण को लेकर आवाजें उठ रही हैं। आने वाले समय में यह सवाल भी उठ सकता है कि जनसंख्या नियंत्रण नहीं होने की वजह से सभी परिवारों में सरकारी योजनाओं और संसाधनों का समान वितरण नहीं हो रहा है क्योंकि ज्यादा बच्चों वाले परिवारों को इनका अधिक लाभ मिल रहा है। कुछ समय पहले राष्ट्रपति रामनाथ कोविंद ने बढ़ती जनसंख्या की वजह से कोरोना महामारी के संक्रमण से निबटने में आ रही दिक्कतों का जिक्र किया था। राष्ट्रपति का विचार था कि जनसंख्या वृद्धि पर अंकुश लगाने के लिए कारगर कदम उठाने की आवश्यकता है और ऐसा नहीं होने की स्थिति में हमारे देश में कोरोना जैसी आपदाओं के भीषण परिणाम हो सकते हैं। हमें यह ध्यान रखना होगा कि बढ़ती आबादी का मुद्दा किसी समुदाय विशेष से जुड़ी समस्या नहीं है। जनसंख्या की स्थिति का यदि अध्ययन किया जाये तो पता चलेगा कि शिक्षित वर्ग, भले ही वह किसी भी समुदाय का हो, लंबे समय से सीमित परिवार के सिद्धांत का पालन करता आ रहा है लेकिन दुर्भाग्य से जनसंख्या नियंत्रण का सवाल उठते ही राजनीतिक स्वार्थों की खातिर इसे सांप्रदायिक रंग देने का प्रयास होने लगता है। केन्द्र सरकार का कहना कि यह पति-पत्नी पर निर्भर करता है, वास्तव में जनसंख्या नियंत्रण के मामले में अपनी जिम्मेदारी से भागने का संकेत देते हैं। हमें यह नहीं भूलना चाहिए कि देश में सत्तर के दशक से बढ़ती जनसंख्या एक बड़ी चुनौती बनी हुई है। इस पर नियंत्रण पाने के इरादे से ही हम दो हमारे दो और छोटा परिवार सुखी परिवार जैसे कार्यक्रम शुरू किये गये थे लेकिन आपातकाल के दौरान जबरन नसबंदी की घटनाओं की वजह से इनके अपेक्षित नतीजे नहीं निकले। फिर एक विचार यह आया कि जनसंख्या नियंत्रण के बारे में जनता के बीच सकारात्मक संदेश पहुंचाने के लिए निर्वाचन प्रक्रिया से इसकी शुरुआत की जाय। अत: पंचायत स्तर के चुनावों में दो संतानों का फार्मूला लागू किया गया। इस समय हरियाणा, राजस्थान, उत्तर प्रदेश, पंजाब, मध्य प्रदेश, आंध्र प्रदेश और ओडिशा सहित कई राज्यों में पंचायत चुनावों के लिए यह फार्मूला लागू है। इस फार्मूले पर सर्वोच्च न्यायालय भी अपनी मुहर लगा चुका है। यही नहीं, असम सरकार ने अक्तूबर, २०१९ में एक नीतिगत निर्णय लिया कि असम में एक जनवरी, २०२१ से दो से अधिक संतानवालों को सरकारी नौकरियां नहीं दी जायेंगी। १८वीं लोकसभा का गठन होने पर सत्तारूढ़ गठबंधन की ओर से देश में बढ़ती आबादी का मुद्दा उठाया गया था लेकिन मामला आगे नहीं बढ़ा। इसके बाद, राज्यसभा में कांग्रेस के सदस्य डा. अभिषेक मनु सिंघवी ने जनसंख्या नियंत्रण के लिए एक निजी विधेयक पेश करने की घोषणा करके सबको चौंका दिया। इसमें दो से अधिक संतान वाले दंपति को संसद, विधान मंडल और पंचायत चुनाव लडऩे या इसमें निर्वाचन के अयोग्य बनाने का प्रस्ताव है। खैर, सर्वोच्च न्यायालय में लंबित भाजपा नेता और अधिवक्ता अश्विनी उपाध्याय की जनहित याचिका पर देर सवेर फैसला आ जायेगा, उम्मीद की जानी चाहिए कि सरकार और राजनीतिक दल जनसंख्या पर नियंत्रण के लिए प्रभावी कदम उठाने में सहयोग करेंगे।", 
  "Topic58": "जम्मू में भारतीय वायुसेना स्टेशन परिसर के तकनीकी क्षेत्र में रविवार को भोर में कम तीव्रता के दो धमाकों से यद्यपि कोई बड़ा नुकसान नहीं हुआ लेकिन यह गम्भीर चिन्ता का विषय होने के साथ ही वहां की सुरक्षा व्यवस्था पर भी बड़ा प्रश्न है। इन धमाकों से स्टेशन भवन को मामूली क्षति पहुंची है। दूसरा विस्फोट खुले क्षेत्र में हुआ, जहां किसी भी उपकरण को नुकसान नहीं पहुंचा। किसी कर्मचारी को भी चोट नहीं आयी। जम्मू हवाई अड्डे का रनवे और वायु यातायात नियंत्रण भारतीय वायुसेना के अधीन है और इसका उपयोग यात्री विमानों को संचालित करने के लिए भी किया जाता है। विस्फोट दोहरे उपयोग वाले हवाई अड्डे के एक हिस्से में हुआ है। इस विस्फोट में ड्रोन के इस्तेमाल की आशंका जतायी गयी है, क्योंकि प्रारम्भिक जांच में पता चला है कि कोई बाहर से अन्दर दाखिल नहीं हुआ। भारतीय वायुसेना का यह स्टेशन काफी महत्वपूर्ण है। इसकी गहन जांच शुरू कर दी गयी है। एनआईए की टीम सभी पहलुओं को ध्यान में रखते हुए जांच कर रही है। घटना के बाद जम्मू और कश्मीर सीमा पर रेड अलर्ट करने के साथ ही सभी चेक प्वाइंट्स पर गश्त बढ़ा दी गयी है। रक्षामंत्री राजनाथ सिंह ने वाइस एयर चीफ एयर मार्शल एच.एस. अरोड़ा से बात की है। घटनास्थल भारत और पाकिस्तान के बीच अन्तरराष्ट्रीय सीमा से मात्र १४ किलोमीटर दूर है। यह भारतीय वायुसेना की रणनीतिक सम्पत्तियों में से एक है, क्योंकि यहीं से विभिन्न इलाकों से सम्बन्ध और आपूर्ति संचालित की जाती है। यह भारतीय वायुसेना के सबसे पुराने हवाई अड्डों में से एक है। इस घटना को ऐसे समय अंजाम दिया गया है जब जम्मू-कश्मीर में परिसीमन की प्रक्रिया तेजी से चल रही है और प्रधान मंत्री नरेन्द्र मोदी ने २४ जून को दिल्ली में सर्वदलीय बैठक की थी जो काफी सफल और सार्थक रही। जम्मू-कश्मीर में विधानसभा चुनावों को यथाशीघ्र कराने की तैयारी की जा रही है। अनुच्छेद ३७० समाप्त किये जाने के बाद केन्द्र सरकार ने वहां बड़ा कदम उठाया है। इससे पाकिस्तान की बेचैनी बढ़ गयी है। ऐसी स्थिति में इस घटना के पीछे पाकिस्तान की संदिग्ध भूमिका से भी इनकार नहीं किया जा सकता। पूरे प्रकरण की गहराई से जांच के बाद ही स्थिति स्पष्ट हो सकेगी। केन्द्र सरकार और भारतीय सेना को पूरी सतर्कता बरतने की जरूरत है। हवाई अड्डे पर सुरक्षा व्यवस्था में चूक कैसे हुई और इसके लिए कौन जिम्मेदार है, यह भी स्पष्ट होना जरूरी है। आतंकवादी गतिविधियों को समर्थन और आतंकियों के विरुद्ध ठोस काररवाई नहीं करने के चलते पाकिस्तान अब संयुक्त राष्ट्र के निशाने पर आ गया है। आतंकवाद को लेकर भारत का दबाव पाकिस्तान पर भारी पड़ रहा है। भारत की ओर से दिये गये ठोस सबूतों के चलते अब उस पर पहले की अपेक्षा ज्यादा दबाव बढ़ गया है जिससे उसकी बेचैनी बढऩा स्वाभाविक है। भारत ने संयुक्त राष्ट्र में पाकिस्तान का नाम लिये बिना परोक्ष रूप से कहा कि कुछ ऐसे देश हैं जो आतंकी गतिविधियों का समर्थन करने और उन्हें पनाह देने के लिए साफ तौर पर दोषी हैं। भारत कई दशकों से सीमापार से होनेवाले आतंकवाद का दंश झेल रहा है। आतंकवाद के वित्तपोषण और खतरे से सफलतापूर्वक निबटने के लिए आतंकियों तक आर्थिक संसाधनों की पहुंच रोकना जरूरी है। दुनिया भर में मनीलाण्ड्रिंग और आतंकी वित्तपोषण पर नजर रखने वाले फाइनेंशियल एक्शन टास्क फोर्स (एफएटीएफ) ने पाकिस्तान को इस बार भी कोई राहत नहीं दी। वह अब भी ग्रे-सूची में बना रहेगा। एफएटीएफ का फैसला पाकिस्तान के लिए बड़ा झटका है। पाकिस्तान को अपने विरुद्ध बन रही परिस्थितियों को समझना होगा। शुतुर्मुग की तरह रेत में मुंह छिपा लेने से सुरक्षित बच निकलने के भ्रमसे बाहर आना होगा। आतंकियों के विरुद्ध दिखावे की काररवाई करके वह खुद को पाक-साफ घोषित नहीं कर सकता, क्योंकि अब उस पर पहले से ज्यादा सख्त तरीके से निगरानी हो रही है। पाकिस्तान की दुनिया में साख खत्म हो गयी है। वह चीन के हाथ की कठपुतली बना हुआ है जो उसके हित में नहीं है। चीन एक ऐसा स्वार्थी देश है जिसकी रग-रग में जहर भरा हुआ है। वह कभी किसी भी देश का हितैषी नहीं हो सकेगा। वह धीरे-धीरे पाकिस्तान के सामरिक महत्व के क्षेत्रों पर कब्जा करता जा रहा है, जिसके दूरगामी परिणाम होंगे। आतंकवाद के समर्थन के चलते ही उसकी आर्थिक स्थिति खस्ताहाल होती जा रही है, यदि अब भी वह नहीं सुधरता तो आने वाले दिन पाकिस्तान के लिए बहुत कठिन साबित होंगे।", 
  "Topic59": "देश की न्याय व्यवस्था की स्थिति अच्छी नहीं थी। हमारी यह दु:परिस्थिति तब थी जब कोरोना के पहले हमारे न्यायालयों में लंबित वादों की संख्या में विशेष वृद्धि नहीं हो रही थी। वर्ष २०१९ में १.१६ लाख वाद प्रतिमाह दायर किये गये थे जबकि १.१० लाख वाद प्रतिमाह में निर्णय दिये गये। लंबित वादों की संख्या में प्रति वर्ष केवल छह हजार की वृद्धि हो रही थी। कोविड के समय अप्रैल २०२० में ८३ हजार नये वाद दायर किये गये, जबकि निर्णय केवल ३५ हजार का हुआ यानी ४८ हजार नये वाद लंबित रह गये। स्पष्ट है कि कोविड के समय हमारी न्याय व्यवस्था पूरी तरह चरमरा गयी है। न्याय में देरी का आर्थिक विकास पर कई प्रकार से प्रतिकूल प्रभाव पड़ता है। पहला यह कि तमाम पूंजी अनुत्पादक रह जाती है। जैसे मेरी जानकारी में किसी फैक्टरी की भूमिका विवाद था। हाईकोर्ट में उस विवाद पर निर्णय आने में २५ वर्ष का समय लग गया। इसके बाद जो पक्ष हारा उसने पुनर्विचार याचिका दायर कर दी। पुनर्विचार याचिका पर निर्णय आने के बाद सुप्रीम कोर्टमें वाद दायर किया। ४० वर्ष की लंबी अवधि में देश की वह पूंजी अनुत्पादक बनी रही और देश के जीडीपी में इसका योगदान नहीं हो सका। इसी क्रम में विश्व बैंक ने अनुमान लगाया है कि न्याय में देरी से भारत की जीडीपी में ०.५ प्रतिशत की गिरावट आती है जबकि इंस्टिट्यूट ऑफ इकोनॉमिक्स एंड पीस ने अनुमान लगाया है कि आपराधिक मामलों में न्याय में देरी होने से अपराधियों में हिंसा बढ़ती है और जिसके कारण हमारे जीडीपी में नौ प्रतिशत की गिरावट आती है। जब न्याय शीघ्र नहीं मिलता तो गलत कार्य करने वालों को बल मिलता है। जैसे यदि किसी किरायेदार को मकान खाली करना था और उसने नहीं किया। यदि मकान मालिक कोर्ट में गया और उस वाद में दस साल लग गये तो किरायेदार को कमरा न खाली करने का प्रोत्साहन मिलता है। वह समझता है कि कोर्ट से निर्णय आने में बहुत देरी लग जायगी और तब तक वह गैर-कानूनी आनन्द मनाता रहेगा। न्याय में देरी से अपराधियों का मनोबल बढ़ता है जिससे पुन: आर्थिक विकास प्रभावित होता है। न्याय व्यवस्था के खस्ता हाल का एक परिणाम है कि अपने देश से कम से कम पांच हजार अमीर व्यक्ति हर वर्ष अपनी सम्पूर्ण पूंजी को लेकर पालायन कर रहे हैं। देश का सामाजिक वातावरण उनके लिए अनुकूल नहीं है चूंकि अपराधी निरंकुश हैं और इसका एक मुख्य कारण न्याय वयवस्था की दुरुस्थिति है। इस स्थिति में सुप्रीम कोर्ट और सरकार द्वारा चार कदम उठाये जा सकते हैं। पहला कदम यह कि सुप्रीम कोर्ट एवं हाईकोर्ट में वर्तमान में १०७९ पदों में से ४०३ यानी ३७ प्रतिशत पद रिक्त है। मेरी जानकारी में इसका कारण मुख्यत: न्यायाधीशों की अकर्मण्यता अथवा आलस्य है क्योंकि वह पर्याप्त संख्या में जजों की नियुक्ति के लिए प्रस्ताव सरकार को नहीं भेज रहे हैं। नियुक्तियों में भाई-भतीजा वाद भी सर्वविदित है। जज के पद पर जजों के परिजनों की नियुक्ति अधिक संख्या में होती है। संभव है कि मुख्य न्यायाधीशों द्वारा पर्याप्त संख्या में नियुक्ति के प्रस्ताव न भेजनेका यह भी एक कारण हो। सुप्रीम कोर्टको इस दिशा में हाईकोर्ट के मुख्य न्यायाधीशों को सख्त आदेश देना चाहिए कि पद रिक्त होने के तीन या छह महीने पहले ही पर्याप्त संख्या में नियुक्ति की संस्तुतियों भेज दी जानी चाहिए। दूसरा कदम यह कि कोर्ट के कार्य दिवस कि संख्या में वृद्धि की जाये। एक गणना के अनुसार सुप्रीम कोर्ट में एक वर्ष में १८९ दिन के कार्य दिवस होते हैं, हाईकोर्ट में २३२ दिन के और निचली अदालतों में २४४ दिन। इसकी तुलना में सामान्य सरकारी कर्मचारी को लगभग २८० दिन कार्य करना होता है। देश के आम मजदूर को संभवत: ३४० दिन कार्य करना होता है। सेवित मजदूर ३४० दिन कार्य करे और उन्हें न्याय दिलाने के लिए नियुक्त न्यायाधीश केवल १८९ दिन कार्य करें, यह कैसा न्याय है। सुप्रीम कोर्ट और हाईकोर्टके जज घर पर अवकाश ग्रहण करें और अपराधिक मामलों में निरपराध लोग जेल में बंद रहे, यह कैसा न्याय है। मैं समझता हूं कि सुप्रीम कोर्ट को स्वत: संज्ञान लेकर अपने कार्य दिवसों में वृद्धि करनी चाहिए क्योंकि जनता को न्याय उपलब्ध कराने की प्राथमिक जिम्मेदारी उन्हीं की है। तीसरा कदम यह कि अनावश्यक तारीख न दी जाये। जजों और वकीलों का एक अपवित्र गठबंधन बन गया है। अधिकतर वादों में वकीलों द्वारा हर सुनवाई कि अलग फीस ली जाती है इसलिए जितनी बार सुनवाई स्थगित हो और जितनी देर से कोर्ट द्वारा निर्णय लिया जाय उतना ही वकीलों के लिए हितकर होता है। अधिकतर वकील ही जज बनते हैं। अपनी बिरादरी के हितों की वे रक्षा करते है। एक वाद में हाईकोर्ट ने आदेश दिया कि छह माह में वाद का निस्तारण किया जाय। इसके बाद भी चार साल में निर्णय आया। अब जिला जज के विरुद्ध क्या मुवक्किल हाईकोर्ट में मुकदमा करेगा। इस गठबंधन को तोडऩे के लिए सुप्रीम कोर्ट को आदेश देना चाहिए कि किसी भी मामले में कोई वकील एक बार से अधिक तारीख नहीं ले। इसकी मिसाल स्वयं सुप्रीम कोर्ट को पेश करनी चाहिए। चौथा कदम यह कि वर्चुअल हियरिंग को बढ़ावा दिया जाये। इससे दूर क्षेत्रों में स्थित वकीलों के लिए मामले की पैरवी करना आसान हो जायेगा।हमारे कानून में किसी भी वादी को स्वयं अपने मामले में दलील देने का अधिकार है।वर्चुअल हियरिंग के माध्यम से वादी स्वयं अपने वाद की पैरवी आसानी से कर सकता है। वर्चुअल हियरिंग वकीलों द्वारा विरोध किया जा रहा है जो कि उचित नहीं दिखता है। इतना सही है कि आज के दिन लगभग आधे वकीलों के पास लैपटॉप नहीं होगा लेकिन कोविड की स्थितिको देखते हुए और जनता को त्वरित न्याय उपलब्ध कराने की उनकी जिम्मेदारी को देखते हुए उनके लिए लैपटॉप पर कार्य करने को अनिवार्य कर दिया जाना चाहिए।", 
  "Topic60": "कोरोना के नये रूप से पूरे विश्व में चिन्ता और भय की स्थिति उत्पन्न हो गयी है, क्योंकि इसकी मारक क्षमता पहले की तुलना में ७० प्रतिशत अधिक है। अबतक ब्रिटेन सहित पांच देशों डेनमार्क, आस्ट्रेलिया, नीदरलैण्ड और इटली में यह पहुंच चुका है। भारत में अभी कोरोना का नया रूप प्रवेश नहीं कर सका है लेकिन लोगों में चिन्ता अवश्य बढ़ गयी है। भारत सरकार पूरी तरह से सतर्क है और सभी आवश्यक कदम भी उठाये जा रहे हैं। ब्रिटेन से भारत आनेवाले विमानों पर ३१ दिसम्बर तक के लिए रोक लगा दी गयी है लेकिन इसे पर्याप्त नहीं समझा जा सकता है। सभी अन्तरराष्ट्रीय विमानों के भारत आने पर कुछ दिनों के लिए रोक लगनी चाहिए जिससे कि किसी भी देश से इस घातक वायरस के भारत आने की कोई गुंजाइश शेष नहीं रहे। विश्व स्वास्थ्य संघटन (डब्ल्यूएचओ) की मुख्य वैज्ञानिक सौम्या स्वामीनाथन का मानना है कि म्यूटेंट वायरस पहले से ही कई देशों में मौजूद हो सकता है। वैसे नये संकट को लेकर कोई निष्कर्ष निकालना जल्दबाजी होगी। नये वायरस के भीतर दो बार म्यूटेशन की प्रक्रिया हुई है और इसकी प्रतिरोधी क्षमता मौजूदा वायरस से अधिक है। अन्य वायरसों में भी म्यूटेशन हुए हैं जो आगे चलकर प्रमुख संस्करण बन गये हैं। ऐसी स्थिति में जो टीके तैयार किये गये हैं, सम्भव है कि उनका असर भी प्रभावित हो जाय। उन्होंने सुझाव दिया है कि सभी देश वायरस को नियंत्रित करने और उनके संचरण को कम करने के उपायों को लागू करें। विश्व स्वास्थ्य संघटन का यह भी कहना है कि ब्रिटेन में पाये गये कोरोना वायरस का रूप अभी नियंत्रण से बाहर नहीं है और मौजूदा उपायों के माध्यम से इस पर काबू पाया जा सकता है। नये वायरस के फैलने की दर काफी भयावह है और इस पर नियंत्रण के लिए तत्काल ठोस और प्रभावी कदम उठाने की जरूरत है अन्यथा स्थिति बेहद खराब हो सकती है। ब्रिटेन के स्वास्थ्यमंत्री मैट हैनकाक यह स्वीकार कर चुके हैं कि कोरोना का नया प्रकोप नियंत्रण से बाहर है। विश्व स्वास्थ्य संघटन और ब्रिटेन के स्वास्थ्यमंत्री का बयान परस्पर विरोधी है। डब्ल्यूएचओ को वस्तुस्थिति का सही आकलन कर उचित कदम उठाना होगा। जहां तक भारत का प्रश्न है, हमें घबराने या चिन्ता करने की जरूरत नहीं है लेकिन सावधानी में कोई ढिलाई नहीं करनी है। केन्द्र सरकार नये खतरे को भी चुनौती के रूप में ले जिससे कि कोई नया संकट उत्पन्न नहीं होने पाये। विद्युत उपभोक्ताओं को राहत विद्युत वितरण कम्पनियों की मनमानी पर अंकुश लगाने के लिए केन्द्र सरकार के नये नियम बिजली उपभोक्ताओं को सशक्त बनाने की दिशा में महत्वपूर्ण कदम हैं। वितरण कम्पनियां अब उपभोक्ताओं को २४ घण्टे बिजली उपलब्ध कराने के लिए बाध्य होंगी। ग्राहकों के अधिकार से सम्बद्ध बिजली मंत्रालय के ये नियम उपभोक्ताओं को राहत देनेवाले हैं। उपभोक्ताओं को बेहतर सेवाएं, विश्वसनीय और गुणवत्तापूर्ण बिजली प्राप्त करने का अधिकार है। सोमवार को जारी नये नियमों में उपभोक्ताओं के अधिकार को पूरी तरह संरक्षित करने का सार्थक प्रयास है। वितरण कम्पनियां यदि विद्युत उपभोक्ता अधिकार के नियमों का उल्लंघन करती हैं तो उन्हें जुर्माना देना पड़ेगा। नये नियम में पारदर्शी और समयबद्ध तरीके से नये कनेक्शन जारी करने और मौजूदा कनेक्शन में सुधार का भी प्रावधान है। नये कनेक्शन के लिए आवेदनकर्ता आनलाइन आवेदन कर सकते हैं जिससे उन्हें अनावश्यक भाग-दौड़ करने से राहत मिलेगी साथ ही समय की भी बचत होगी। पूरे देश में सरकारी या निजी वितरण कम्पनियों का एकाधिकार है जबकि उपभोक्ताओं के पास कोई विकल्प नहीं है जिससे इन कम्पनियों की तानाशाही चरम पर है। ऐसे में यह जरूरी हो गया था कि उपभोक्ताओं के अधिकारों वाले नियम और व्यवस्था बनायी जायं। वितरण कम्पनियों की निरंकुशता से पूरे देश में उपभोक्ताओं का शोषण हो रहा है। कनेक्शन से लेकर विद्युत बिल तक की प्रक्रिया में अनियमितता से उपभोक्ता त्रस्त हैं। स्मार्ट मीटर पूरी तरह विफल रहा है। दो गुना से लेकर दस गुना तक बिजली का बिल इसकी विफलता का परिचायक है। उपभोक्ताओं की शिकायत की सुनवाई मामले को लटकाने की प्रवृत्ति बढ़ती जा रही है। विद्युत चोरी की बढ़ती घटनाएं कम्पनियों की शिकायतों के प्रति उदासीनता का ही परिणाम हैं जिनका खामियाजा उपभोक्ता कानूनी दाव-पेंच में उलझकर भुगत रहा है। विद्युत व्यवस्था उपभोक्ताओं की सेवा के लिए है। इस भरोसे पर आधारित सरकार का नये नियम को कड़ाई से लागू करने की जरूरत है। राज्य सरकारों की भी यह जिम्मेदारी बनती है कि वे केन्द्र के निर्देशों के अनुसार समस्याओं का न्यायसंगत तरीके से समाधान करें।", 
  "Topic61": "विश्व स्वास्थ्य संघटन एवं दुनिया के बड़े वैज्ञानिक एवं चिकित्सा विशेषज्ञ सभी देशों को लगातार चेतावनी दे रहे हैं कि वह अपने यहां लगायी गयी पाबंदियों में ढील न दे। दुनिया भर में जल्दी ही कोरोना की तीसरी लहर आने वाली है। कई देशों में तो कोरोना की तीसरी लहर प्रारंभ भी हो चुकी है। विशेषज्ञों का कहना है कि तीसरी लहर में कोरोना का वायरस पहले से ज्यादा प्रभावी होगा। जिसके बड़े दुष्परिणाम देखने को मिल सकते हैं। ब्रिटेन, अमेरिका, रूस समेत कई बड़े देशों में कोरोना के बढ़ते आंकड़े भारत के लिए चिंता बढ़ाने वाले हैं। दुनिया भर में कोरोना वैक्सीन लगाये जाने के बावजूद जिस तेजी से कोरोना संक्रमण के मामले बढ़ रहे हैं। उससे इस बात के संकेत मिल रहे हैं कि कोरोना की तीसरी लहर शुरू हो चुकी है। प्रधान मंत्री नरेंद्र मोदी बार-बार लोगों को चेता रहे हैं कि बेवजह घरों से निकल कर अनावश्यक भीड़ भाड़ इक्कठी न करें। प्रधान मंत्री ने पहाड़ी क्षेत्रों के पर्यटन स्थलों पर उमड़ रही पर्यटकों की भीड़ पर भी नाराजगी जताते हुए उन राज्य सरकारों को चेताया है कि बड़ी संख्या में पर्यटक एकत्रित होकर कोरोना गाइडलाइन की पालना भी नहीं कर रहे हैं। ऐसे में वे स्वयं एवं घर आकर अपने परिवार के लोगों को भी संक्रमित करेंगे। इससे बचने का एकमात्र उपाय है अपने घरों पर ही रहे। कोरोना वायरस की दूसरी लहर अभी पूरी तरह से खत्म नहीं हुई है। इसी बीच कई राज्यों से नये मामले बढऩे की खबरें सामने आने लगी है। केरल में कोरोना संक्रमण के मामले तेजी से बढ़ रहे हैं। ऐसे में केरल सरकार की ओर से बकरीद पर लाकडाउन में ढील दिये जाने पर सुप्रीम कोर्ट ने नाराजगी जतायी एवं जमकर फटकार लगाते हुए कहा यह अफसोस की बात है कि राज्य सरकार व्यापारी संघटनों के दबाव में आ गयी। उन इलाकों में भी दुकान खोलने की अनुमति दी जहां कोरोना दर १५ फीसदी से अधिक है और लोगों की जान को खतरे में डाल दिया। सुप्रीम कोर्ट ने कहा कि केरल सरकार ने बकरीद के अवसर पर इस तरह की छूट देकर देश के नागरिकों के लिए राष्ट्रव्यापी महामारी के जोखिम को बढ़ा दिया है। सुप्रीम कोर्ट ने कहा कि यदि बकरीद के लिए राज्य द्वारा दी गयी ढील से कोविड-१९ का और प्रसार होता है तो वह काररवाई करेगा। कोरोना की दूसरी लहर के बाद किये गये सीरो सर्वे में देश के ६८ फीसदी लोगों में एंटीबॉडी पायी गयी है। इसमें वह लोग भी शामिल हैं जिन्हें टीका लगाया जा चुका है। इसके बावजूद प्रतिदिन नये कोरोना मरीजों के आंकड़ों का ४० हजार के आसपास रुक जाना किसी खतरे की घंटी से कम नहीं है। विशेषज्ञों ने चिंता जताते हुए कहा है कि कोरोना के आंकड़े जिस तरहसे स्थिर हो गये हैं। उसे देखने के बाद संभावना है कि आंकड़ों में बहुत जल्दी वृद्धि देखने को मिले। देश के १३ राज्यों में कोरोना संक्रमित मरीजों की संख्या में वृद्धि दर्ज की जा रही है। केरल, आंध्र प्रदेश, ओडिशा के अलावा पूर्वोत्तर के कई राज्यों में जिस तेजी से कोरोना के मामले बढ़ रहे हैं वह डरानेवाले हैं। देश में अभी प्रतिदिन ४० हजार कोरोना के नये केस मिल रहे हैं। जबकि देश में पहली बार संपूर्ण लाकडाउन लगा था तब मात्र पचासी कोरोना पॉजिटिव केस मिले थे। उससे तुलना करें तो वर्तमान स्थिति बहुत चिंताजनक है। देश में अभीतक तीन करोड़ नौ लाख के करीब कोरोना पॉजिटिव केस मिल चुके हैं। जिनमें से तीन करोड़ पांच लाख यानी ९९ प्रतिशत कोरोना पॉजिटिव केस रिकवर हो चुके हैं। वही चार लाख २० हजार लोगों की कोरोना से मौत हो चुकी है जो एक प्रतिशत है। देश में अभीतक कोरोना के ३५ करोड़ नमूने लेकर उनकी जांच की जा चुकी है। वर्तमान में भी प्रतिदिन १७ से १८ लाख कोरोना के नमूनों की देशमें जांच की जा रही है। देश में इस समय सबसे अधिक कोरोना पॉजिटिव केस केरल में मिल रहे हैं। केरल में एक दिन में १७ हजार ४८१ पाजिटिव केस, महाराष्ट्र में आठ हजार १५९ केस, आंध्र प्रदेश में दो हजार ५२७, ओडिशा में एक हजार ९२७, तमिलनाडु में एक हजार ८९१, कर्नाटक में एक हजार ६३९, असम में एक हजार ५४७, मणिपुर में एक हजार ३२७, पश्चिम बंगाल में ८६९, तेलंगाना में ६९१, मिजोरम में ६२५, मेघालय में ५५८, अरुणाचल प्रदेश में ४१८, त्रिपुरा में २५३, सिक्किम में २५१, नागालैंड में १०८ पॉजिटिव केस एक दिन में मिले हैं। देश में मिले कुल पॉजिटिव केसों में से ९० प्रतिशत केस इन १६ प्रदेशों में मिल रहे हैं। पूर्वोत्तर के आठ प्रदेशों में कोरोना पॉजिटिव के सों में एकाएक वृद्धि होना बड़ी चिंता का विषय है। कोरोना की पहली लहर में पूर्वोत्तर के आठ प्रदेश कोरोना से ज्यादा प्रभावित नहीं हुए थे। परन्तु इस बार वहां कोरोना का काफी प्रभाव देखने को मिल रहा है। अभी देश में कोरोना से प्रतिदिन होनेवाली मौत का आंकड़ा ५०० से अधिक है। कोरोना की दूसरी लहर गुजर जाने के बाद भी लगातार ४० हजार से अधिक पॉजिटिव के सों का मिलना एवं ५०० लोगों की प्रतिदिन मौत पर काबू नहीं हो रहा है। ऐसे में यदि कोरोना की तीसरी लहर आ जाती है तो स्थिति एक बार फिर बिगड़ सकती है। कोरोना दूसरी लहर में पूरे देश ने देखा था कि स्वास्थ्य के क्षेत्र में सरकार पूरी तरह फेल हो गयी थी। देश में आक्सीजन को लेकर हाहाकार मचा था। यहां तक कि पानी के जहाजों से विदेशों से भी आक्सीजन मंगवानी पड़ी थी। दूसरी लहर के बाद देश के सरकारी एवं निजी अस्पतालों में तेजी से आक्सीजन गैस प्लांट लगाये जा रहे हैं जो काफी नहीं है। आक्सीजन के मामले में महाराष्ट्र सबसे पहले आत्मनिर्भर होने वाला राज्य बना है। देश के अन्य राज्यों को भी आक्सीजन उत्पादन के क्षेत्र में महाराष्ट्र मॉडल का अनुसरण करना चाहिए। देश में अभी कोरोना की तीन वैक्सीन उपलब्ध है जो पर्याप्त नहीं है। सीरम इंस्टीट्यूट की कोवोशिल्ड ही बड़ी मात्रा में उत्पादित हो रही है। भारत बायोटेक की कोवैक्सीन का उत्पादन अभी बहुत कम है। रूस की स्पुतनिक-वी अभी कम संख्या में ही आयात की जा रही है। प्रधान मंत्री नरेंद्र मोदी कहते हैं कि वैक्सीन ही कोरोना का सबसे बड़ा बचाव का साधन है। परन्तु सरकार पर्याप्त मात्रा में वैक्सीन उपलब्ध नहीं करवा पा रही है। देश में मात्र ४२ करोड लोगों को ही अभी तक वैक्सीन की एक डोज लगायी गयी है। कोरोना नियंत्रण की दिशा में महाराष्ट्र, राजस्थान, उड़ीसा, आंध्र प्रदेश, तमिलनाडु ने लॉकडाउन के दौरान की गयी पाबंदियों को पूरी तरह नहीं हटाया है। इस कारण वहां कोरोना नियंत्रण में बड़ी सफलता मिली है। देश के लोगों को अभी भी कोरोना गाइडलाइन का पूरी तरह पालन करना चाहिए ताकि सभी देशवासियों के सहयोग से कोरोना को मात दी जा सके।", 
  "Topic62": "अमेरिका के ३५वें राष्ट्रपति के रूप में पदभार ग्रहण करते हुए २० जनवरी, १९६१ को जॉन एफ केनेडी ने यह प्रसिद्ध उक्ति कही थी, यह मत पूछें कि आपका देश आपके लिए क्या कर सकता है, आप यह पूछें कि आप अपने देश के लिए क्या कर सकते हैं। यह एक करिश्माई नेता द्वारा नागरिक सक्रियता का आह्वान था। केनेडी ने अमेरिकियों से अपने से परे बड़े मसलों के लिए सोचने की अपील की थी। भारत में भी हम पूर्व प्रधानमंत्री लालबहादुर शास्त्री के उस आह्वान को याद करते हैं, जब उन्होंने भारतीयों से खाद्यान्न की कमी और खाद्य मुद्रास्फीति को देखते हुए सप्ताह में एक दिन का भोजन छोडऩे का अनुरोध किया था। लाखों भारतीयों ने इस निवेदन पर तुरंत अमल किया और आज भी ऐसे लोग हैं, जो उस पवित्र आह्वान के सम्मान में अब भी सप्ताह में उपवास रखते हैं। पूर्व राष्ट्रपति एपीजे अब्दुल कलाम ने भी एक भ्रष्टाचार विरोधी आंदोलन का सूत्रपात किया था, जिसके अंतर्गत युवा संकल्प लेते थे। यह निवेदन भी नैतिक मूल्यों तथा ग्रहण करने के बजाय देने की भावना को संबोधित था। प्रधान मंत्रीमोदी भी अक्सर भारत के लोगों को आत्मत्याग एवं स्वयंसेवा की भावना से राष्ट्रीय विकास के लिए मिल-जुलकर काम करने का आह्वान करते रहते हैं। उनके प्रसिद्ध अभियानों में एक है रसोई गैस पर मिलनेवाले अनुदान को वैसे लोगों से छोडऩे का आग्रह करना, जो बाजार की कीमत पर खरीदने की क्षमता रखते हैं। यह निम्न आयवर्ग के परिवारों के लिए आठ करोड़ रसोई गैस कनेक्शन मुफ्त देने तथा विशेषकर स्त्रियों के सशक्तीकरण एवं स्वास्थ्य के लाभ के इरादे से किया गया था। इस सामाजिक योजना के लिए धन जुटाने के लिए केवल अधिक कराधान पर निर्भर रहने के बजाय प्रधानमंत्री ने इस मुहिम से जुडऩे के लिए अपने सक्षम देशवासियों का आह्वान किया। इस योजना में यह भी विशेषता थी कि अनुदानदाता यह देख सकते थे कि उनके अनुदान का क्या उपयोग हुआ। इसी तरह से कोरोना महामारी से राहत के लिए पीएम केयर्स फंड में दान देने की प्रधानमंत्री की अपील से भी धन जुटाने में मदद मिली। स्वास्थ्यमंत्री के अनुसार इस धन का उपयोग टीके के भुगतान के लिए किया जायेगा। केवल नागरिकों के नैतिक मूल्यों को संबोधित कर आधुनिक राज्य का संचालन नहीं हो सकता है। वंचितों के लाभ के लिए निर्धारित विभिन्न सामाजिक कार्यक्रमों के लिए इसे समुचित धन मुहैया कराना चाहिए। दान, त्याग और स्वयंसेवा भी साथ चल सकते हैं, लेकिन ये राज्य के उत्तरदायित्व के विकल्प या स्थानापन्न नहीं हो सकते हैं। कानून एवं व्यवस्था के क्षेत्र में तो राज्य के कार्य और कर्तव्य और भी अधिक महत्वपूर्ण हैं। उदाहरण के लिए हम इस कहावत को ले सकते हैं, आप कानून को अपने हाथ में नहीं ले सकते हैं। राज्य भी कानून एवं व्यवस्था की बहाली से संबंधित कामों में आम नागरिकों को नहीं लगा सकता है। यह प्रस्ताव स्वस्थ जनतंत्र के लिए उपयुक्त नहीं है। महाराष्ट्र में एक प्रयोग हो चुका है, जिसके तहत सफाई मार्शल नियुक्त हुए हैं, जो गन्दगी फैलानेवालों पर तुरंत जुर्माना लगा सकते हैं। इसका एक अतिवादी उदाहरण सलवा जुडुम का मामला है। यह राज्य के समर्थन, संरक्षण एवं प्रशिक्षण में नक्सलियों के विरुद्ध एक निजी सशस्त्र अभियान था। साल २०११ में सर्वोच्च न्यायालय ने एक आदेश में इस समूह को अवैध करार दिया था। सफाई मार्शल से निजी सशस्त्र टुकड़ी तक का रास्ता लंबा है, लेकिन यह रास्ता फिसलन भरा है। इस संदर्भ में स्वराष्ट्र मंत्रालय की एक हालिया पहल को देखा जाना चाहिए और उससे चिंतित होना चाहिए। मंत्रालय की साइबर क्राइम इकाई ने एक नया कार्यक्रम शुरू किया है, जिसमें आम नागरिक वोलंटियर के रूप में हिस्सा लेकर बाल पोर्नोग्राफी, बलात्कार, आतंकवाद, अतिवाद और राष्ट्रविरोध समेत इंटरनेट पर अवैध गतिविधियों की जानकारी सरकार को दे सकते हैं। प्रायोगिक चरण में इसे केवल जम्मू-कश्मीर और त्रिपुरा में लागू किया जा रहा है और बाद में इसे अन्य राज्यों में लागू किया जा सकता है। यह साइबर वोलंटियर प्रोजेक्ट लेख के शुरू में उल्लिखित केनेडी के स्वयंसेवा की भावना से बहुत अलग मामला है। इसमें कथित साइबर वोलंटियर्स को असाधारण घातक अधिकार मिल सकते हैं और वे एक पहरेदार समूह बन सकते हैं। उनके कार्यों की कोई जवाबदेही होने का संकेत नहीं मिलता और आखिरकार वह लोगों पर नजर रखने एवं मुखबिरी करनेवाले गुप्त पुलिस की तरह हो सकते हैं। ऐसी कोशिश निगरानी करनेवाले राज्य की अवधारणा को और भयावह बनाती है। इसमें कोई दो राय नहीं है कि सोशल मीडिया नफरत, हिंसा, अव्यवस्था आदि फैलानेवाली बातों से भरा है, लेकिन यह राज्य का काम है कि वह इस पर नियमन के लिए उपाय निर्धारित करे, जैसा कि कई देशों में हो रहा है। यह भी राज्य के ऊपर ही है कि वह सोशल मीडिया पर आपराधिक कृत्य करने वालों की पहचान करे। वह यह काम वोलंटियरों को नहीं दे सकती है। यह भी है कि नफरत की बातों पर अंकुश लगाना एक अनिश्चित प्रस्ताव है क्योंकि इससे अभिव्यक्ति की स्वतंत्रता के मौलिक अधिकार पर अतिक्रमण नहीं होना चाहिए। इसीलिए इस काम को आम नागरिकों के जिम्मे नहीं छोड़ा जा सकता है, जो अपने निहित स्वार्थों के लिए दूसरों को गलत तरीके से फंसा भी सकते हैं। एक मसला आयकर विभाग द्वारा जारी एक हालिया सुविधा है। इसके तहत लोग बेनामी संपत्ति, विदेशों में धन या कर चोरी की जानकारी दे सकते हैं। इसका लिंक विभाग के वेबसाइट पर है और इसमें जानकारी देनेवाला अनाम रह सकता है। इसमें शिकायत की एक संख्या आवंटित हो जाती है। इस व्यवस्था में भी निगरानी करनेवाले राज्य के फिसलन भरी सड़क पर नीचे जाने की छाया है। क्या यह भी ऐसा मामला नहीं है, जहां कर चोरी करने वालों को स्वयं पकडऩे की जगह यह काम राज्य उन लोगों को दे रहा है, जो दुर्भावना से प्रेरित हो सकते हैं। नागरिकों को राष्ट्रीय विकास में व्यक्तिगत त्याग या दान जैसे सकारात्मक कार्यों से योगदान देने के लिए कहना एक बात है, लेकिन अनाम रहकर या छिपकर वोलंटियरों को बिना किसी जवाबदेही के अन्य नागरिकों की जासूसी करने के लिए कहना, उन्हें असल पहरेदार बनाना और कानून-व्यवस्था में मदद करना बिल्कुल ही दूसरी बात है। इससे अविश्वास और भय और बढ़ेगा। दृढ़ता से कार्यशील लोकतंत्र की असल नींव बहुत अधिक सामाजिक पूंजी और विश्वास है। हमें इसे बिगाडऩा नहीं चाहिए।", 
  "Topic63": "कृषि सुधार कानूनों के खिलाफ विगत आठ महीनों से चल रहे किसान संघटनों के आन्दोलन का लम्बा चलना उचित प्रतीत नहीं होता है। केन्द्र सरकार और किसान संघटनों के बीच ११ दौर की बातचीत हो चुकी है लेकिन अब तक स्वीकार्य समाधान सामने नहीं आ सका है। दिल्ली की सीमाओं पर किसान संघटनों का आन्दोलन चल रहा है। तीनों कृषि कानूनों के खिलाफ विरोध-प्रदर्शन कर रहे किसान प्रतिदिन दो सौ की संख्या में सिन्धू बार्डर से आकर जन्तर-मन्तर पर समानान्तर संसद चला रहे हैं। इन किसानों को शान्तिपूर्ण प्रदर्शन की अनुमति दिल्ली के उप राज्यपाल ने दी है लेकिन गतिरोध का बने रहना उचित नहीं है, क्योंकि इससे निर्णय पर नहीं पहुंचा जा सकता है। जबतक यह गतिरोध समाप्त नहीं होता तबतक समाधान की ओर बढऩे का रास्ता भी साफ नहीं होगा। केन्द्रीय कृषिमंत्री ने कहा है कि सरकार खुले मन से किसान संघटनों से वार्ता के लिए तैयार है और किसान नेताओं को भी खुले मन से वार्ता के लिए आना चाहिए। यदि कृषि कानूनों में कोई आपत्तिजनक प्रावधान है तो सरकार उसके समाधान के लिए तैयार है। उन्होंने यह भी कहा कि किसान संघटन आन्दोलन का रास्ता छोड़कर वार्ता के लिए आगे आयें। कानूनों में खामियों पर हम वार्ता करने को तैयार हैं। यदि किसान संघटनों को बातचीत का हमारा प्रस्ताव स्वीकार नहीं है तो किसान संघटन बातचीत का अपना प्रस्ताव लेकर आयें, हम उस पर बात करने को तैयार हैं। चर्चा तभी आगे बढ़ेगी जब दोनों पक्ष आगे बढऩे की कोशिश करें। नि:सन्देह यह बात सही है कि लोकतांत्रिक व्यवस्था में किसी भी समस्या के समाधान का स्वीकार्य माध्यम वार्ता ही है। ऐसी स्थिति में किसी प्रकार की जिद का कोई औचित्य नहीं है। गतिरोध को तोडऩा होगा तभी वार्ता का मार्ग प्रशस्त होगा। यह भी स्पष्ट है कि गतिरोध अकारण नहीं होता है, उन कारणों पर भी चर्चा जरूरी है, जिसके चलते गतिरोध बना हुआ है। इसलिए जब सरकार खुले मन से बातचीत के लिए तैयार है तो किसान संघटनों को भी इस दिशा में आगे बढऩा होगा। किसी भी आन्दोलन को लम्बे समय तक चलाने से कोई निष्कर्ष नहीं निकलने वाला है। यह किसानों और देश दोनों के हितमें नहीं है। वार्ता के अतिरिक्त कोई और विकल्प नहीं है। किसान संघटनों के नेता सकारात्मक सोच के साथ वार्ता की मानसिकता के साथ आगे आयें तभी समाधान निकल पाना सम्भव होगा। चीन और पाकिस्तान के सम्बन्धों में अब खटास आने लगी है, क्योंकि यह सम्बन्ध स्वार्थ और शोषण पर आधारित है। चीन अपना स्वार्थ सिद्ध करने के लिए पाकिस्तान को मोहरा बना रहा है। पाकिस्तान की आर्थिक मदद के बदले वह अपनी दखलंदाजी बढ़ा रहा है। यह पाकिस्तान के चेतने का समय है कि वह अपने को चीन के चंगुल से मुक्त करे वरना उसकी सम्प्रभुता खतरे में पड़ जायगी। पाकिस्तान ने जिसे पाला-पोसा वही अब उसकी मुसीबत का सबब बन गया है। आये दिन आतंकवादी पाकिस्तानी सेना के साथ चीनी कर्मचारियों को निशाना बना रहे हैं। यही कारण है कि चीनी कर्मचारियों की सुरक्षा का भरोसा देने वाले पाकिस्तान से चीन का भरोसा उठ रहा है। पाकिस्तान के खैबर पख्तूनख्वा के ऊपरी कोहिस्तान में दसू बांध पर काम के लिए जा रहे चीनी इंजीनियरों पर आतंकवादी हमले से नाराज चीनने पाकिस्तान में चल रही अपनी परियोजनाओं पर जहां रोक लगा दी है वहीं हमले की जांच के लिए चीनी जांचकर्ताओं की टीम भेजकर पाकिस्तान के प्रति अपना अविश्वास जता दिया है। इस हमले में नौ चीनी इंजीनियरों की मौत हो गयी, जबकि अनेक चीनी कर्मचारी घायल हुए हैं। चीन ने ५० अरब डालर की चीन-पाकिस्तान आर्थिक गलियारा (सीपीईसी) परियोजना का कामकाज सम्भालने वाले उच्चस्तरीय निकाय संयुक्त समन्वय समिति की बैठक स्थगित कर अरबों डालर की दसू जल विद्युत परियोजना भी रोक दी है। हालांकि चीनी कर्मचारी अपनी सुरक्षा के लिए एके ४७ रायफल लेकर चल रहे हैं लेकिन उनमें असुरक्षा का भाव उत्पन्न हो गया है, जो पाकिस्तान के लिए गले की हड्डी बन सकता है। चीनी परियोजना और उसके कर्मचारियों की सुरक्षा में पाकिस्तान के तीस हजार से ऊपर सैनिक तैनात हैं, परन्तु उसके बावजूद आतंकवादी हमले से बाज नहीं आ रहे हैं। यह पाकिस्तान सरकार के लिए खतरे की घंटी है। यदि समय रहते आतंकवादियों को नेस्तनाबूद करने की काररवाई नहीं की गयी तो पाकिस्तान का अस्तित्व ही खतरे में पड़ जायगा।", 
  "Topic64": "लगभग एक सदी पहले आये स्पैनिश फ्लू वैश्विक महामारी के दौरान चार लहरें आयी थीं। कई देशों में मौजूदा नॉवेल कोरोना वायरस-कोव-२ की तीसरी लहर आ चुकी है। बेल्जियम की महिला को एक साथ दो प्रतिरूपों (वेरिएंट) से पीडि़त पाया गया है, इससे स्थिति और गंभीर बन गयी है। भारत में भी एक महिला पायी गयी है, जिसको एक साल बाद दुबारा कोरोना संक्रमण हुआ। यूके, अमेरिका, दक्षिण अफ्रीका और दक्षिण-पूर्व एशिया में कोविड के मामलों में मौजूदा उफान का संबंध कोरोना के डेल्टा वेरियंट से है। यह प्रतिरूप कोविड के उन चार वेरिएंट्स में से एक है, जिसको चिंता का विषय श्रेणी में रखा गया है। कोई वेरियंट तब बनता है जब उसकी जैविक संरचना (ऑर्गेनिस्म) में उत्परिवर्तन (म्यूटेशन) होता है। यह म्यूटेशन या बदलाव उस वक्त भी हो सकता है जब ऑर्गेनिस्म प्रजनन करते वक्त प्रतिलिपि गलती (कॉपिंग एरर) कर जाय। किसी वायरस के एक अथवा दो बार से ज्यादा नये म्यूटेशन हो जाने पर इसको वेरिएंट कहते हैं। क्रम रहित (रेंडम) म्यूटेशन, जिसके परिणाम स्वरूप या तो वायरस को जीवित बने रहने का बेहतर मौका मिलता या फिर वह अप्रभावी बन जाता है, यह गुण-दोष उसकी अगली पीढिय़ों में स्वत: स्थानांतरित होता है। कुछ म्यूटेशन ऐसे होते हैं जो वायरस को निष्प्रभावी अथवा कम संक्रमणशील बना देते हैं। यदि वेरियंट ज्यादा संक्रमणशील, बीमारी गंभीर अवस्था में पहुंचाने वाला या फिर ऐसा हो, जिसके ऊपर वैक्सीन असर ही न करे, तब ग्रसित व्यक्ति के लिए यह म्यूटेशन चिंताजनक हो जाता है। चिंता के विषय सूची में कुछ मौजूदा वेरियंट्स हैं: अल्फा, बीटा, गामा और डेल्टा। इनमें कुछेक बीमारी को गंभीर अवस्था में पहुंचा सकते हैं तो चंद ऐसे हैं जो मोनोक्लोनल एंटीबॉडी दवा या व्यक्ति में पिछले संक्रमण के वक्त पैदा हुई एंडीबॉडीज या फिर वैक्सीनजनित प्रभाव को चकमा दे देते हैं। डेल्टा वेरियंट सौ से ज्यादा देशों में फैल चुका है और बहुत जगहों पर संक्रमण का मुख्य कारक है। आगे इसका डेल्टा-प्लस नामक एक उपवेरियंट है, जिसका उद्भव महाराष्ट्र में हुआ था। इस वेरिएंट में पिछले कोविड वेरिएंट से बनने वाले लक्षणों के अलावा पेट दर्द, जी मितलाना, भूख में कमी और उल्टी आने के चिह्न मिलते हैं। अन्य कई वेरिएंट्स को भी चिंता का विषय श्रेणी में रखा गया है, जिनको क्रमश: ईटा, एप्सीलॉन, थीटा और काप्पा कहा जाता है। ये भी अधिक संक्रमणशील हैं या फिर रोधप्रतिरोधक क्षमता को गच्चा देने वाले हैं। हालांकि इन सबके सुबूत अभी प्रारंभिक हैं। इस महीने के शुरू में विश्व स्वास्थ्य संघटन ने एक अन्य वेरियंट लैम्डा को भी चिंता का विषय सूची में रखा था। इसका उद्भव और पहली बार शिनाख्त पेरू में हुई है। पिछले चार सप्ताह में तीस से अधिक देशों में इसको पाया जा चुका है। कुछ अन्य वेरिएंट्स पर भी नजर रखी जा रही है। मसलन आयोटा और जीटा। हालांकि इनके बारे में जानकारी पूरी तरह उपलब्ध नहीं है। जनस्वास्थ्य विशेषज्ञ चेतावनी दे रहे हैं कि भारत में तीसरी लहर आकर रहेगी, बस सवाल यह है कि कब? इस चिंताके पीछे लोगों का व्यवहार है, जो सावधानियों को नजरअंदाज कर रहा है। यहां तक कि सर्वोच्च न्यायालय को दखल देकर धार्मिक समागमों पर रोक लगानी पड़ी है। केंद्रीय गृह सचिव ने इस बात पर विशेष ध्यान दिलाया है कि पहले ही कुछ सूबों में संक्रमण का आर-फैक्टर (प्रजनन अवयव) बढऩे लगा है। आर-फैक्टर उस दर का सूचकांक है, जिस पर संक्रमण बढ़ता है। कुछ विशेषज्ञों का मानना है कि यदि हम लोगों ने सावधानी नहीं बरती और संक्रमण चक्र नहीं तोड़ा तो भारत में तीसरी लहर अगले दो महीनों में आ सकती है। १४ जुलाई तक, देश की केवल ३१ फीसदी आबादी को टीका लग पाया है, इसमें भी दोनों खुराकें पाने वाले केवल ७.७ प्रतिशत लोग हैं। यह कहा जा रहा है कि शायद तीसरी लहर बच्चों को ज्यादा प्रभावित करने वाली होगी क्योंकि वैक्सीन १८ साल से ऊपर वालों को ही लग रही है। हालांकि इस विषय में डाटा विरोधाभासी है। एक ओर रिपोर्ट बताती है कि कोविड का शिकार बने बच्चों की संख्या बढ़ी है। जैसा कि पुणे के आंकड़े बताते हैं कि १ से ७ जुलाई के बीच नये २०६५ मामलों में बच्चों की गिनती २६८ थी, वहीं दूसरी ओर पीजीआईएमआर चंडीगढ़ द्वारा करवाया गया सीरो-अध्ययन बताता है कि संक्रमित हो चुके कुल बच्चों के दो-तिहाई में पहले ही वायरस के प्रति एंटीबॉडीज बन चुकी हैं। लिहाजा असली तस्वीर जानने के लिए कि आबादी में कितनों को संक्रमण छू चुका है, इसके लिए देश के विभिन्न भागों और आयु वर्गों में बड़े स्तरवाला सीरो-सर्वे करवाना चाहिए। जीनोम-निगरानी के जरिये नये वेरिएंट्स पर नजर रखने की जरूरत है। केरल का हालिया डाटा बताता है कि नये मामलों का ६२ प्रतिशत डेल्टा वेरिएंट की वजह से है, जिसके उपवर्ग में अल्फा (२६ फीसदी), बीटा (८.२४ फीसदी) तो काप्पा (२.७ फीसदी) का हिस्सा था। देश भर में अल्फा और काप्पा वेरिएंट्स का अनुपात सबसे अधिक केरल में पाया गया है। महाराष्ट्र और उत्तर-पूर्वी राज्यों में ज्यादातर मामले डेल्टा वेरिएंट वाले रहे हैं। कोविड के वेरिएंट यात्रियों के माध्यम से सीमाओंके पार जाकर फैलने के लिए कुख्यात हैं। डेल्टा का उद्भव भारत में हुआ लेकिन अब दुनिया भर के देशों में नये मामलों में ९० फीसदी से ज्यादा इसकी वजह से हैं। लैम्डा वेरिएंट, जो पेरू में उपजा है, उससे एशिया में केवल एक ही मामला इसराइल में पाया गया है। तीसरी लहर से बचना है तो हम सबको कोविड संबंधी रोकथाम संहिता का पालन करना होगा और गैर-जरूरी घूमने, भीड़ लगाने और सामाजिक समागम करने से गुरेज करना चाहिए। संक्रमण की विषैली-कड़ी को तोडऩे के लिए वैक्सीन टीकाकरण बढ़ाना होगा, जिसकी बदौलत नये वेरिएंट्स पनपने की संभावना से बचा जा सकता है। इस बात का पूरा खतरा है कि कोई भगोड़ा वेरिएंट ऐसा भी आ सकता है, जो पूर्व में कोविड ग्रसित हुए व्यक्ति में बनी एंटी-बॉडीज और मौजूदा वैक्सीन की प्रभावशीलता को चकमा दे जाय। द नेचर नामक प्रकाशन में आयी फ्रांस की रिपोर्ट बताती है कि फाइजर और एस्ट्रा-जेनेका (कोविशील्ड) नामक टीके की पहली खुराक से डेल्टा वेरिएंट से केवल ३३ फीसदी सुरक्षा बन पायी है। दूसरी खुराक के दो हफ्तों बाद फाइजर की प्रभावशीलता ८८ फीसदी तो एस्ट्रा-जेनेका की ६० प्रतिशत रही। इसलिए अति आवश्यक है कि नये बनने वाले वेरिएंट्स पर कड़ी नजर रखी जाय और जितनी जल्द समूचे विश्व को टीका लग पायगा, उतनी जल्द भगोड़े वेरिएंट का खतरा कम हो जायगा।", 
  "Topic65": "निर्बाध गति से बढ़ती जनसंख्या किसी भी देश के विकास की सबसे बड़ी बाधा है। भारत भी ऐसा ही एक देश है। संयुक्त राष्ट्र की जनसंख्या रिपोर्ट के अनुसार २०२१ में भारत की जनसंख्या १२१ करोड़ है। जबकि जनसंख्या वृद्धि दर सम्बन्धी आंकड़ों पर नजर रखने वाली वेबसाईट वल्र्डोमीटर के अनुसार भारत की आबादी अब तक १३९ करोड़ हो चुकी है। देश में जनसंख्या नियन्त्रण की महती आवश्यकता बहुत पहले से महसूस की जा रही है। अधिक जनसंख्याके चलते सरकारी सिस्टम कैसे धड़ाम होता है, इसका कटु अनुभव कोरोना की दूसरी लहर में हम सब देख चुके हैं। इससे सबक लेते हुए उत्तर प्रदेश की योगी सरकार जनसंख्या नियन्त्रण कानून बनाने जा रही है। इस हेतु राज्य के विधि आयोग द्वारा उत्तर प्रदेश पॉपुलेशन (कण्ट्रोल, स्टेबलाइजेशन एण्ड वेलफेयर) बिल का प्रारूप तैयार किया गया है। इस प्रारूप के उजागर होते ही पूरे देश में इसको लेकर बहस छिड़ गयी है। क्योंकि इसके कुछ प्रावधान बहुत अधिक सख्त हैं। यहां तक कि भाजपा की प्रमुख घटक भी इसके कई प्रावधानों पर आपत्ति है। परिषद्के प्रमुख अलोक कुमार का कहना है कि दो बच्चे रखने पर इंसेंटिव दिये जाने वाली बात से राज्य की डेमोग्राफी प्रभावित हो सकती है। इससे समाज में आबादी का असन्तुलन पैदा होने की भी सम्भावना है। वहीं मुस्लिम शिक्षण संस्था दारुल देवबन्द इस नीति को समाज के सभी वर्गों के खिलाफ बता रही है। देवबन्द के कुलपति मुफ्ती अबुल कासिम नौमानी के अनुसार जिन के दो से अधिक बच्चे हैं उन्हें सुविधाओं से वंचित करने का मतलब उन बच्चों के साथ नाइंसाफी होगी। योगी सरकार का तर्क है कि राज्य की जनसंख्या जिस गति से बढ़ रही है उससे लोगों को स्वास्थ्य सहित अन्य सेवाएं देने में समस्या आ रही है। इसलिए जनसंख्या पर नियन्त्रण लगाना आवश्यक है। इससे आम जन को सुविधाएं देने और संसाधनों के बेहतर इस्तेमाल में मदद मिलेगी। राजनीतिक विश्लेषक इस बिल को भाजपा का चुनावी स्टंट बता रहे हैं। उनके अनुसार यदि यह बिल कानून का रूप लेता है तो भाजपा मुस्लिम और दलित वोटरों का धु्रवीकरण करने में सफल हो जायेगी। जिसका लाभ उसे २०२२ के चुनाव में मिल सकता है। प्रस्तावित कानून में दो से अधिक बच्चों वाले दम्पत्ति को स्थानीय निकाय तथा पंचायत चुनाव लडऩे, सरकारी नौकरी में आवेदन करने और यदि पहले से सेवारत हैं तो प्रमोशन लेने पर रोक लगाने की बात कही गयी है। साथ ही ऐसे लोगों को अन्य अनेक सरकारी योजनाओं तथा सुविधाओं से वंचित रखने का भी प्रस्ताव बिल में रखा गया है। साथ ही राशन सिर्फ घर के चार सदस्यों को मिलेगा। वहीं दो बच्चों के नियम का पालन करने वालों को सरकारी सेवा में दो अतिरिक्त इन्क्रीमेंट दिये जायेंगे। महिलाओं को मां बनने पर और पुरुषों को पिता बनने पर पूरे वेतन और भत्तों के साथ १२ महीने की छुट्टी मिलेगी। नेशनल पेंशन स्कीम के तहत नियोक्ता के अंशदान में तीन प्रतिशत की वृद्धि होगी। जो दम्पत्ति एक बच्चे के बाद ही नसबन्दी करा लेंगे, उन्हें बेटे के लिए ८० हजार तथा बेटी के लिए एक लाख रुपये की आर्थिक सहायता प्रदान की जायेगी। ऐसे अनेक प्रावधान बिल के मसौदे में समाहित हैं। परन्तु प्रारूप के पृष्ठ १२ से १५ में बहुविवाह करने वालों के लिए कानून की शर्तों को काफी विस्तार से समझाया गया है। भारत में इस्लाम के अतिरिक्त अन्य किसी भी धर्म के व्यक्ति को एक से अधिक विवाह करने की कानूनी इजाजत नहीं है। अत: स्पष्ट है कि बहु विवाह को लेकर बिल में दी गयी शर्तें मुस्लिम समुदाय को ध्यान में रखकर ही बनायी गयी हैं। इसी कारण समाजवादी पार्टी सहित विभिन्न राजनीतिक दल बिल की मंशा पर सवाल उठा रहे हैं। परन्तु इन शर्तों को पूर्णतया अनुचित कहना सही नहीं है। हिन्दू विवाह अधिनियम एक पत्नी या पति के रहते दूसरे विवाह की इजाजत नहीं देता है परन्तु पति या पत्नी की मृत्यु हो जाने के बाद दूसरे विवाह की अनुमति सभी के लिए है। अत: प्रस्तावित प्रारूप में बहुविवाह की शर्तें अन्य धर्मों पर स्वत: लागू हो जायेंगी। उत्तर प्रदेश विधि आयोग के अध्यक्ष जस्टिस ए.के. मित्तल के अनुसार अगस्त माह में विधेयक को अन्तिम रूप देकर सरकार को सौंपने का प्रयास किया जा रहा है। उनका कथन है कि प्रस्तावित कानून लाभार्थी की स्वेच्छा से ही लागू किया जायेगा। अर्थात् यदि आप कानून का पालन नहीं करते हैं तो आप पर कोई आपराधिक वाद नहीं चलेगा। बस आप को विधेयक में वर्णित लाभों से वंचित कर दिया जायेगा। यह बात जितनी सरलता से कही जा सकती है क्या उतनी ही सरलता से व्यावहारिक धरातल पर भी खरी उतरेगी। यह अपने आप में यक्ष प्रश्न है। पहला तथ्य यह है कि जिन माता-पिता के पहले ही दो से अधिक बच्चे हैं उन पर यह कानून भला कैसे और क्यों लागू होगा। क्योंकि उनके तीसरे या चौथे बच्चे के जन्म के समय इस तरह का कोई कानून ही नहीं था। दूसरा सबसे अहम पहलू यह है कि यदि यह कनून लागू हुआ तो कन्या भ्रूण हत्या के मामले तेजी से बढ़ेंगे। जिसे रोकने के लिए अब तक किये गये सभी प्रयास लगभग विफल ही कहे जा सकते हैं। इससे देश का लिंगानुपात और भी अधिक घटेगा। २०११ की जनगणना के अनुसार उत्तर प्रदेश में प्रति १००० पुरुषों पर ९१२ स्त्रियां हैं। अर्थात्  उत्तर प्रदेश का लिंगानुपात ९१२ है। जबकि पूरे देश का लिंगानुपात ८७९ है, जो पहले ही चिन्ता का विषय है। लोग सरकारी नौकरी तथा अन्य सुविधाओं के लालच में अधिक से अधिक गर्भपात करायेंगे। उसमें भी पुत्र की कामना के चलते कन्या भ्रूण हत्या जैसा जघन्य अपराध करने से भी गुरेज नहीं करेंगे। लाख जागरूकता के बावजूद आम आदमी पुत्र-पुत्री के बीच भेद करने वाली मानसिकता का परित्याग नहीं कर पा रहा है। यदि कुछ जागरूक हो भी तो दहेज की बढ़ती कुवृत्ति तथा बेटियों के प्रति बढ़ते अपराध उसे अजन्मी पुत्री के प्रति निष्ठुर बना देते हैं। प्रस्तावित कानून लागू होने के बाद पुत्र की कामना, सरकारी नौकरी तथा विभिन्न सुविधाओं का मोह आम जन को और अभी अधिक निष्ठुर बनायेगा।", 
  "Topic66": "पूर्व प्रधानमंत्री चौधरी चरण सिंह की जयन्ती पर बुधवार को आन्दोलनकारी किसानों ने प्रदर्शन के २८वें दिन उपवास भी रखा। नये कृषि कानूनों के खिलाफ देशभर में एक समय का खाना नहीं खाने की अपील का कुछ प्रभाव तो अवश्य देखने को मिला और आन्दोलन को तेज धार देने की रणनीति भी बनी लेकिन एक अच्छा संकेत यह भी मिला कि आन्दोलनकारी किसान संघटन अब सरकार से वार्ता करने पर गम्भीरता से विचार कर रहे हैं। इसके लिए किसानों ने पांच सदस्यीय एक समिति भी बनायी है। दूसरी ओर बुधवार को केन्द्रीय मंत्रिमण्डल की बैठक में किसानों के आन्दोलन पर चर्चा हुई। केन्द्रीय कृषिमंत्री ने मंगलवार को कहा था कि किसानों से शीघ्र वार्ता की उम्मीद बढ़ी है। केन्द्र सरकार ने वार्ता का प्रस्ताव पहले ही दे दिया है। किसान संघटन कृषि कानूनों को रद करने की मांग पर अड़े हुए हैं और केन्द्र सरकार नये कृषि कानूनों में संशोधन के लिए तैयार है। किसान संघटनों के साथ वार्ता ही एक विकल्प है जिससे किसी समाधान तक पहुंचा जा सकता है। वार्ता के लिए मानसिकता भी सकारात्मक होनी चाहिए। इसके पहले छह दौर की वार्ता हो चुकी है लेकिन कोई परिणाम सामने नहीं आया। आन्दोलन को लम्बे समय तक चलाना उचित प्रतीत नहीं होता है। कोरोना संकट के अतिरिक्त ठण्ड का मौसम भी घातक साबित हो सकता है। कई किसानों की मृत्यु भी हो चुकी है। इसलिए समाधान की दिशा में किसान संघटनों और सरकार दोनों को आगे बढऩे की जरूरत है। अडिय़ल रवैये को छोड़कर सकारात्मक सोच के साथ वार्ता से ही समाधान निकल सकता है। वैसे भी सरकार किसानों की आपत्तियों पर संवेदनशीलता के साथ विचार करने और निर्णय पर पहुंचने के लिए तैयार है। लेकिन कुछ राजनीतिक दल अवसर का लाभ उठाने के प्रयास में लगे हुए हैं जिसका सीधा सम्बन्ध वोट बैंकी राजनीति से है। किसानों के आन्दोलन में दूसरे देशों का अनावश्यक हस्तक्षेप पूरी तरह से अनुचित और अमर्यादित है। किसान और उनका आन्दोलन देश का आन्तरिक विषय है। इसमें किसी दूसरे देश का हस्तक्षेप नहीं होना चाहिए। इसके अतिरिक्त कुछ लोग भ्रम फैलाने की रणनीति में सक्रिय हैं। किसानों का हित सर्वोपरि है और उनके हितों की रक्षा भी अनिवार्यत: होनी चाहिए। नये कृषि कानूनों में ऐसे अनेक प्रावधान हैं जिनमें किसानों के हित निहित हैं। यदि कुछ प्रावधान छूट गये हैं या किसानों के हित में नये प्रावधान जोडऩे की जरूरत है तो उस पर अमल होना चाहिए। राहतकारी फैसला सर्वोच्च न्यायालय ने घर खरीददार उपभोक्ताओं को मुआवजे का अधिकारी बनाकर बिल्डरों की मनमानी पर अंकुश लगाने की दिशा में महत्वपूर्ण फैसला सुनाया है। सर्वोच्च न्यायालय ने कहा है कि बिल्डर से पैसे वापस लेने के बाद भी फ्लैट खरीददार मुआवजे का हकदार है। फ्लैट की डिलीवरी में विलम्ब के मामले में राष्ट्रीय उपभोक्ता विवाद निवारण आयोग ने वापस की गयी राशि पर सात फीसदी ब्याज मुआवजे के रूप में उपभोक्ताओं को देने का आदेश दिया था जिसको बिल्डर की ओर से सर्वोच्च न्यायालय में चुनौती दी गयी थी, जिस पर सुनवाई करते हुए न्यायमूर्ति डी.वाई. चन्द्रचूड़, इंदू मल्होत्रा और इंदिरा बनर्जी की पीठ ने कहा है जो खरीददार लगातार खरीद समझौते का पालन करता रहा है, उससे बिल्डर यह नहीं कह सकता कि वह फ्लैट मिलने में देरी पर मुआवजे का दावा छोड़ दे। पीठ ने कहा कि ये वास्तविक खरीददार थे, जिन्हें अपने परिवार के सिर पर छत चाहिए थी। यह निवेशक या फाइनेंसर नहीं थे। इसे देने में विफल रहना वास्तव में सेवा में कोताही है, इसलिए उन्हें मुआवजा मिलना ही चाहिए। हालांकि सर्वोच्च न्यायालय ने उपभोक्ता आयोग के तय सात फीसदी मुआवजे की सालाना दर को घटाकर छह फीसदी कर दिया है और आयोग के आदेश को भी रद कर दिया है जिसमें बिल्डर को पार्किंग और क्लब चार्ज की रकम ब्याज सहित वापस करने को कहा गया था। सर्वोच्च न्यायालय के इस कदम से बिल्डरों की मनमानी पर अंकुश लगेगा और वह तय समय-सीमा के भीतर घर खरीददार उपभोक्ताओं को घर उपलब्ध कराने का काम करेंगे जिससे घर खरीदने के इच्छुक लोगों को बड़ी राहत मिलेगी, क्योंकि बिल्डर परियोजना बनाते ही लोगों से पैसा ले लेते हैं और उन्हें मानक और समय-सीमा के भीतर घर उपलब्ध नहीं कराते हैं। यह उपभोक्ताओं का शोषण है जिसे सर्वोच्च न्यायालय ने अनुचित मानते हुए घर खरीददारों के पक्ष में राहतकारी निर्णय सुनाया है। सर्वोच्च न्यायालय का निर्णय उचित और स्वागतयोग्य है। इस फैसले का क्रियान्वयन अवश्य होना चाहिए।", 
  "Topic67": "भारतीय दर्शन के अनुसार गुरु शिष्य के लिए शैक्षिक और आध्यात्मिक मार्गदर्शक होता है, जिसके आशीर्वाद के बिना ज्ञान नहीं प्राप्त किया जा सकता। गुरु शब्द में ही गुरु-महिमा का वर्णन है। श्रीगुरुगीता के अनुसार- अर्थात् गु (अज्ञान रूपी) अन्धकार है एवं रु (ज्ञान रूपी) प्रकाश है। इस प्रकार नि:सन्देह समाज से अज्ञान रूपी अंधकार दूर कर ज्ञान रूपी प्रकाश का विस्तार करने वाला गुरु ही ब्रह्म है। अनेक ग्रंथ गुरु के महत्व का विस्तार से वर्णन हैं। यह आवश्यक नहीं कि कोई सन्तवेषधारी या औपचारिक शिक्षा प्रदान करने वाला शिक्षक को ही गुरु माना जाये और उसके समीप पहुंचकर ही ज्ञान प्राप्त किया जाय। मन में सची लगन एवं श्रद्धा हो तो गुरु को किसी भी रूप में कहीं भी पाया जा सकता है। एकलव्य ने मिट्टी की प्रतिमा में ही गुरु का दर्शन पाया। दत्तात्रेय ने प्रकृति में चौबीस गुरुओं को खोजकर उनसे मार्गदर्शन प्राप्त किया। गुरु गोविन्द सिंह ने सन्तों की वाणी से परिपूर्ण पवित्र ग्रंथ को गुरु की संज्ञा दी। निश्चय ही उत्तम साहित्य पाठक का मार्गदर्शन कर गुरु की महत्वपूर्ण भूमिका निभाता है। इसी प्रकार आकाशवाणी एवं दूरदर्शन पर प्रसारित होने वाले कुछ विशेष कार्यक्रम भी लाभ दायक हो सकते है। आधुनिक युग में सूचना प्रौद्योगिकी एवं सोशल मीडिया के माध्यम से भी विभिन्न विषयों में शिक्षा प्राप्त की जा सकती है। एक जिज्ञासु एवं जागरूक नागरिक अत्यंत चतुराई सें किसी भी साधन से उचित मार्गदर्शन प्राप्त कर सकता है। किसी भी अन्य भाषा में गुरु के लिए कोई वैकल्पिक शब्द नहीं है। भारतीय समुदाय ने प्राचीन काल में ही गुरु के महत्व को गहराई से समझाये और गुरु को प्रतीक रूप में सम्मानित करने के लिए महर्षि वेदव्यास जी की स्मृति में भारतीय राष्ट्रीय कैलेंडर के अनुसार अषाढ़ मासकी पूर्णिमा को एक पवित्र त्योहार गुरु पूर्णिमा के रूप में मनाने की परम्परा है। महर्षि वेदव्यास जी ने चारों वेद संपादित किये। उन्होंने पुराण और कुछ अन्य पवित्र ग्रंथ भी लिखे। यह सभी ग्रंथ भारतीय संस्कृति के आधार हैं एवं मानव को देशकाल के अनुसार उचित-अनुचित, शुभ-अशुभ एवं धर्म-अधर्म का बोध कराते हुए कर्तव्य पथ को आलोकित करते हैं। बढ़ती जनसंख्या, बदलती अर्थव्यवस्था और औद्योगीकरण के आधुनिक युग में औपचारिक शिक्षा का स्वरूप पूर्णरूपेण बदल चुका है। आज शिक्षा का मुख्य उद्देश्य इसे रोजगार परक बनाकर बेरोजगारी दूर करना और युवाओं को अधिक से अधिक धन अर्जित करने योग्य बनाना है। साथ ही विज्ञान और तकनीकी विकास के नये-नये आयाम स्थापित कर देश को विकसित देशों की प्रतिस्पर्धा में रखना भी एक महत्वपूर्ण उद्देश्य है। शिक्षा के उद्देश्य के अनुरूप शिक्षण पाठ्यक्रम भी बदल चुका हैं। नैतिक शिक्षा का महत्व समाप्तप्राय है। युवाओं में आत्मविश्वास घटता जा रहा है। अधिकांश युवा येन-केन-प्रकारेण अधिक से अधिक धन-सम्पत्ति, प्रभुत्व, सत्ता अर्जित करने के लिए निरंतर प्रयासरत रहते हैं। परिणामस्वरूप समाज में भ्रष्टाचरण बढ़ रहा हे। असुरक्षा एवं हताशा बढ़ती जा रही है। समाज में मानवीय गुणों-विनम्रता, कर्तव्य परायणता, सहनशीलता (धैर्य), श्रमशीलता, संवेदनशीलता, कृतज्ञता, सत्यनिष्ठा आदि की कमी एवं मनोविकारों काम, क्रोध, लोभ, मोह, अहंकार, ईष्र्या, स्वार्थपरता, अतिमहत्वाकांक्षा आदि की निरंतर बृद्धि हो रही है। दुखद है कि समाज में विशेषकर (तथाकथित) बुद्धिजीवी वर्ग में शुभ-अशुभ, अच्छाई-बुराई, उचित-अनुचित, गुण-दोष एवं धर्म-अधर्म की पहचान लगभग मिट चुकी है। यहां तक कि लोग राष्ट्रविरोधी तत्वों का खुल्लमखुल्ला समर्थन करने में भी नहीं हिचकते और इसे लोकतांत्रिक अधिकार मानते हैं। समय के साथ निरंतर मानवीय गुणों की कमी एवं मनोविकारों में बृद्धि एक सामान्य मानवीय प्रवृत्ति है, इसे विचार प्रदूषण भी कहा जा सकता है। इसे वैज्ञानिक मनोवैज्ञानिक एवं शास्त्रीय सिद्धान्तों के आधार पर समझा जा सकता है। यदि विचार प्रदूषण निर्बाध रूप से बढ़ता रहे तो समाज में आपराधिक प्रवृत्ति का बढऩा अवश्यमभावी है। समुचित सामाजिक विकास के लिए समाज में आपराधिक प्रवृत्ति को नियंत्रित रखने के लिए विचार प्रदूषण को नियंत्रित रखना आवश्यक है। इसके लिए समय-समय पर एक योग्य गुरु की शिक्षाओं से मार्गदर्शन प्राप्त करते हुए अन्त:करण को शुद्ध रखना अनिवार्य है। देश में अनेक सन्त-महापुरुष हुए है, जिन्होंने अपने विवेक एवं अनुभव के आधार पर धर्म का अनुसरण करते हुए जीवन यापन करने के सिद्धान्त प्रतिपादित किये हैं। इस संदर्भ में विभिन्न ग्रन्थों के रूप में महर्षि वेदव्यास जी का योगदान मानव समाज एवं देश के लिए अनुपम भेंट है। मानव जीवन में त्योहारों एवं अनुष्ठानों के आयोजन का विशेष महत्व है। इनसे समाज में नयी ऊर्जा का संचार होता है। गुरु पूर्णिमा के अवसरपर गुरु-पूजा का आयोजन कर, ग्रंथों में वर्णित शिक्षाओं से प्रेरणा लेते हुए हम अपने अन्त:करण की बैटरी को ऊर्जावान बनाकर विचार प्रदूषण को नियंत्रित कर, सकारात्मकता का संचार कर सकते हैं। कोरोना काल की असामान्य परिस्थितियों में उचित होगा कि इस त्योहार को पारिवारिक स्तर पर घर में ही मनायें। महर्षि वेदव्यास एवं अन्य महापुरुषों के योगदान को याद करें, ग्रंथों की पूजा करें। ग्रंथों में वर्णित मानव कल्याणकारी शिक्षा पर संक्षिप्त नोट तैयार करें एवं उन्हें आधुनिक सामाजिक एवं राष्ट्रीय परिस्थितियों में समझने का प्रयास करें। दैनिक कार्य-कलापों का आत्मनिरीक्षण करते हुए, शिक्षाओं को जीवन में धारण करने का संकल्प करें। आशा है, गुरु-पूर्णिमा उत्सव बच्चों एवं युवाओं को भारतीय संस्कृति की पहचान करायेगा एवं समाज में नैतिकता के प्रचार में एक नयी चेतना का संचार करेगा।", 
  "Topic68": "क्या गुरु का मार्गदर्शन अनिवार्य है। मार्गदर्शन अनिवार्य है ऐसा हमें लगता है, लेकिन मार्गदर्शन सबीज हो सकता है और मार्गदर्शन निर्बीज हो सकता है। मार्गदर्शन ऐसा हो सकता है कि उससे मनमें विचार, कल्पनाएं और धारणाएं पकड़ जायं और तुम्हारे सब विचार तुमसे छिन जायं, अलग हो जायं। जो व्यक्ति कहता है, मैं मार्गदर्शन दूंगा उससे बहुत डर है कि वह तुम्हें विचार पकड़ा दे। जो व्यक्ति कहता है, मैं कोई मार्गदर्शक नहीं हूं, उससे संभावना है कि तुम्हारे सब विचार छीन ले। जो कहता है मैं तुम्हारा गुरु हूं, बहुत संभावना है कि वह तुम्हारे चित्त में बैठ जाय। जो कहता है मैं गुरु नहीं हूं, राह चलते रास्ते पर हमें मिल गये हैं। तुमने पूछा है कि यह रास्ता कहां जाता है, मैं जानता हूं, मैं कहता हूं कि यहां जाता है। बस इससे ज्यादा कोई संबंध नहीं है। तुम कभी लौट कर मुझे धन्यवाद भी देना, इसका भी सवाल नहीं है। बस बात यहीं खत्म हो गयी है। मार्गदर्शन यदि निर्बीज हो तो मार्गदर्शन नहीं होगा वहां। मार्गदर्शन यदि सबीज हो तो मार्गदर्शक बड़ा प्रबल होगा, बल्कि मार्गदर्शक कहेगा कि पहले मार्गदर्शक को मानो तो फिर मार्गदर्शन है। कहेगा पहले गुरु, फिर दीक्षा है। कहेगा पहले मुझे स्वीकार करो, तब ज्ञान। लेकिन जहां दूसरा जो निर्बीज मार्गदर्शन है, शब्द की तकलीफ है इसलिए ऐसा उपयोग करता हूं, जो निर्बीज मार्गदर्शन है, जो सीडलेस टीचर है, वह कहेगा, पहली तो बात यह रही कि अब मैं गुरु नहीं हूं। यानी पहले तो यह तय कर लो कि गुरु-शिष्य का संबंध न बनाओगे। पहले यह तय कर लो कि मेरी बात तुम्हारे लिए बीज नहीं बनेगी। पहले तो यह तय कर लो कि मुझे पकड़ नहीं लोगे, मेरे साथ क्लिगिंग नहीं बना लोगो। पहले तो यह तय कर लो कि तुम्हारे मन में मेरे लिए कोई जगह न होगी। तब फिर आगे बात चल सकती है। इन दोनों में फर्क पड़ेगा। इसलिए कठिनाई होती है कि मार्गदर्शन तो चाहिए ही नये पर यह कहकर भी मार्गदर्शन होता है और तब मार्गदर्शन के सब खतरे कट जाते हैं और जो कहता है कि गुरु बिन तो ज्ञान न होगा, तब मार्गदर्शन के सब खतरे पॉजिटिवली मौजूद हो जाते हैं तो जो गुरु अपनी गुरुडम को इनकार करने को राजी नहीं है, वह गुरु होने की योग्यता खो देता है। जो गुरु अपने गुरुत्व को सबसे पहले काट डालता है, वह अपने गुरु होने की योग्यता देता है। अब यह बड़ा उलटा है, लेकिन ऐसा है। ऐसा है कि इस कमरे में जो आदमी अपनी श्रेष्ठता की बार-बार खबर देता है, जानना कि उसका चित्तहीन है। स्वाभवत: नहीं तो वह खबर नहीं देगा और जो आदमी एक कोने में चुपचाप बैठ जाता है, पता ही नहीं चलता कि वह है भी या नहीं है, जानना कि श्रेष्ठता इतनी सुनिश्चित है कि उसकी घोषणा व्यर्थ है। यह जो सारी कठिनाई है जीवन की वह यह है कि यहां उलटा हो जाता है रोज। इसलिए जो आदमी कहेगा कि मैं गुरु हूं, जानना कि वह गुरु होने के योग्य नहीं और जो आदमी कहे गुरु सब व्यर्थ है तो जानना कि इसी आदमी से कुछ मिल सकता है। क्योंकि गुरुता ही इतनी गहरी है कि वह घोषण व्यर्थ है। जो कहता है मैं गुरु हूं, उसे गुरु मान लेते हैं और जो कहता है मैं गुरु नहीं हूं तो हम कहते हैं ठीक है। बात खत्म हो गयी और अब सीखने को भी क्या है।", 
  "Topic69": "कृषि प्रधान देश भारत में प्रति वर्ष डेढ़ लाख करोड़ रुपये मूल्य के कृषि उपज का नष्ट होना न केवल गम्भीर चिन्ता का विषय है, बल्कि यह भण्डारण प्रबन्धन की विफलता का भी प्रमाण है। अनाजों के नष्ट होने का सिलसिला लम्बे समय से जारी है। यह क्रम कब तक चलेगा, यह भी अनिश्चित है। यह भारतीय कृषि अर्थव्यवस्था के लिए अशुभ संकेत है, क्योंकि कृषि ही हमारे देश की अर्थव्यवस्था का मूल आधार है। केन्द्रीय उपभोक्ता मामले और खाद्य राज्यमंत्री ने लोकसभा में बताया कि इस क्षति को रोकना सरकार की उच्च प्राथमिकता है। फसल कटने के बाद कृषि उपज को बाजार तक पहुंचाने के तंत्र में सुधार के लिए सरकार ने कई योजनाएं बनायी हैं और उसे लागू भी किया जा रहा है। उन्होंने यह भी कहा कि लुधियाना स्थित इंस्टीट्यूट आफ पोस्ट हार्वेस्ट इंजीनियरिंग ने वर्ष २०१५ में एक अध्ययन किया था, जिसके अनुसार राष्ट्रीय स्तर पर पोस्ट हार्वेस्ट के दौरान लगभग एक लाख करोड़ रुपये मूल्य के खाद्यान्न नष्ट हो जाते हैं। इसके अतिरिक्त लगभग १७ हजार करोड़ रुपये मूल्य का फल और १५ हजार करोड़ रुपये मूल्य की सब्जियां सड़ जाती हैं। इस क्षति को रोकने के लिए आधुनिक टेक्रालाजी वाली मशीनों का उपयोग प्रारम्भ किया गया है। देश में कृषि और किसानों की बेहतरी के लिए सरकार ने वैसे तो अनेक योजनाएं शुरू की हैं और इसका लाभ भी किसानों को एक सीमा तक  मिल रहा है। लेकिन इसे पर्याप्त नहीं माना जा सकता। जब प्रति वर्ष डेढ़ लाख करोड़ रुपये मूल्य के कृषि उपज नष्ट हो रहे हैं तब हम किसानों की बेहतरी और उनकी आमदनी दोगुनी करने की बात को अमलीजामा कैसे पहना सकते हैं। कृषि उत्पादों के भण्डारण की पर्याप्त व्यवस्था आवश्यक है। देश में कृषि पैदावार की रिकार्ड वृद्धि हो रही है, यह अच्छी बात है लेकिन कृषि उपज का खेत से खलिहान तक पहुंचने की सुरक्षित व्यवस्था जब तक  नहीं होगी तब तक किसानों का आर्थिक लाभ नहीं होने वाला है। कृषि उपज के नष्ट होने से किसानों को प्रति वर्ष आर्थिक क्षति उठानी पड़ रही है। इसके चलते किसानों की दिक्कतें बढऩा स्वाभाविक है। भण्डारण की समुचित व्यवस्था नहीं होने से बड़ी मात्रा में अनाज वर्षा के मौसम में खुले में सड़ कर नष्ट हो जाते हैं। इसलिए देश में कृषि उत्पादन में वृद्धि के प्रयासों के साथ ही कृषि उपज की समुचित सुरक्षा भी बहुत जरूरी है। इसके लिए केन्द्र और राज्य सरकारों को मिलकर ठोस कार्य करना होगा, जिससे कि अनाज, फल और सब्जियों की बर्बादी रोकी  जा सके। इक्कीसवीं सदी में भी रूढि़वादिता की विकृत मानसिकता समाज के लिए अभिशाप बनी हुई है। बेटी और बेटे में भेदभाव का नजरिया तो आम है लेकिन सबसे ज्यादा पीड़ा तब होती है जब स्वजन ही बेटे और बेटियों में भेदभाव कर उसकी क्षमता का ह्रास करते हैं। आज भी बेटा और बेटी के पहनावे और पढ़ाई-लिखाई पर दो नजरिया रखा जाता है। देवरिया के मण्डुआडीह थाना क्षेत्र के सवरे जी खर्ग में हुई घटना इसका जीता जागता उदाहरण है। किशोरी की सिर्फ इसलिए हत्या कर दी गयी, क्योंकि उसने जींस और टी-शर्ट पहन लिया था। यह जघन्य और विकृत मानसिकता का प्रतीक है। यह कोई पहली और नयी घटना नहीं है। उत्तर प्रदेश के अलीगढ़ में भी बेटी के जींस पहनने से नाराज पड़ोसियों ने उसकी मांसे मारपीट की, जिससे उसकी मौत हो गयी। यह घटना उस समय हुई जब कमलेश नामक महिला ने अपनी बेटी गुंजन के पहनावे को लेकर अपने पड़ोसी के तानों का विरोध किया जिससे पड़ोसियों ने उसकी जमकर पिटाई की जिससे उसकी मौत हो गयी। हालांकि इस मामले में पड़ोसी परिवार के तीन सदस्यों को गिरफ्तार कर लिया गया है। पंजाब के लुधियाना में मजदूरी करने वाले अमरनाथ पासवान का परिवार गांव में ही रहता है। गत सोमवार की रात जींस पहनने पर अमरनाथ की बेटी नेहा की अपने ही दादा से बहस हो गयी। इस दौरान चाचा और परिवार के अन्य सदस्यों ने नेहा की बेरहमी से पिटाई कर दी। उसकी बड़ी बहन ने इसका विरोध किया लेकिन उसका कोई असर उन पर नहीं हुआ और उन्होंने बड़ी बहन को भी पीट दिया। पिटाई से नेहा की मौत होने के बाद उसके रिश्तेदारों ने उसके शव को पटनवा पुलसे नीचे फेंक दिया। यह तो संयोग ही था कि शव रेलिंग पर लटक गया और पूरा मामला खुल गया और शव की शिनाख्त होने के बाद आरोपियों की गिरफ्तारी में पुलिस जहां जुट गयी, वहीं आरोपी फरार हो गये हैं। यह घटना समाज को शर्मसार और कलंकित करने वाली है।", 
  "Topic70": "नये कृषि कानूनों के खिलाफ पिछले ४७ दिनों से चल रहे किसानों के प्रदर्शन से सम्बन्धित याचिकाओं पर सोमवार को सुनवाई के दौरान सर्वोच्च न्यायालय ने नाराजगी जताते हुए न केवल तल्ख टिप्पणी की, अपितु सरकार और किसान संघटनों को भी कटघरे में खड़ा कर दिया है। कोरोना और बर्ड फ्लू संकट के साथ ही कड़ाके की ठण्ड में किसानों के प्रदर्शन को लेकर सर्वोच्च न्यायालय ने जो बातें रखी हैं वह भी काफी महत्वपूर्ण हैं। आठ दौर की वार्ता के बाद भी किसान संघटन और सरकार समाधान ढूंढऩे में पूरी तरह से विफल रहे हैं। प्रधान न्यायाधीश न्यायमूर्ति एस.ए. बोबड़े ने साफ शब्दों में सरकार से पूछा कि आप बताइये कि नये कानूनों पर रोक लगायेंगे या नहीं, अन्यथा हम रोक लगा देंगे। जिस तरह से सरकार इस मामले को हैंडिल कर रही है उससे हम खुश नहीं हैं, हमें पता नहीं है कि सरकार कैसे इस मसले को डील कर रही है? कानून बनाने से पहले किससे चर्चा की? प्रधान न्यायाधीश ने यह भी कहा कि हम अपना इरादा साफ कर देना चाहते हैं कि इसका हल निकाली जाय। यदि आपमें समझ है तो कानून के अमल पर जोर मत दीजिये, फिर बात शुरू कीजिये। हमने भी रिसर्च किया है और एक कमेटी बनाना चाहते हैं। उन्होंने यह भी कहा कि न्यायालय किसी भी नागरिक को यह आदेश नहीं दे सकता है कि वह प्रदर्शन नहीं करे। हां, यह अवश्य कह सकता है कि आप इस स्थान पर प्रदर्शन करें। यदि कुछ घटित होता है तो उसके लिए सब जिम्मेदार होंगे। हम नहीं चाहते कि हमारे हाथ रक्तरंजित हों। जिस तरह से धरना-प्रदर्शन पर हरकतें हो रही हैं उससे लगता है कि कुछ घटित हो सकता है। न्यायमूर्ति बोबड़े ने यह भी कहा कि किसान आत्महत्या कर रहे हैं, सुविधाओं का संकट है, सामाजिक दूरी का भी पालन नहीं हो रहा है। किसान संघटन जवाब दें कि आखिर ठण्ड में महिलाएं और वृद्ध लोग प्रदर्शन में क्यों हैं? उन्होंने सरकार से यह भी कहा कि आप कानूनों को होल्ड पर क्यों नहीं रख देते, रोज हालात खराब हो रहे हैं। जबतक कमेटी रिपोर्ट न दे दे तब तक कानून को होल्ड पर रखें। सर्वोच्च न्यायालय की नाराजगी और तल्ख टिप्पणियों की उपेक्षा नहीं की जा सकती। न्यायालय ने जो बातें रखी हैं उसपर सरकार और किसान संघटन दोनों को अत्यन्त गम्भीरता से सोचने के साथ ही लचीला रुख अपनाते हुए समाधान पर शीघ्र पहुंचने की आवश्यकता है। महिलाओं और वृद्धों को भी अपने घरों को लौटना होगा अन्यथा स्थिति और खराब हो सकती है। दुर्भाग्यवश यदि कोई अप्रिय घटना होती है तो उसके लिए सभी जिम्मेदार माने जायंगे। कोरोना संकट के दौर में एक ओर जहां देश की अर्थव्यवस्था पर काफी प्रतिकूल असर पड़ा है वहीं दूसरी ओर लोग बड़ी संख्या में बेरोजगार हुए हैं। लाकडाउन के दौरान आर्थिक गतिविधियां पूरी तरह ठप हो जाने से ग्रामीण कामगार अपने गृह जनपदों को लौटने के लिए बाध्य हुए लेकिन यहां भी रोजगार की समुचित व्यवस्था न होने से उनके समक्ष अजीविका का संकट उत्पन्न हो गया है। सरकार की ओर से इन्हें इनके ही क्षेत्रों में रोजगार दिलाने की बात कही गयी है लेकिन धरातल पर ऐसा कुछ भी नहीं दिख रहा है। कोरोना की मार सबसे अधिक शहरों पर पड़ी है बावजूद इसके रोजी-रोटी के लिए लोग शहरों की ओर रुख कर रहे हैं। इस सम्बन्ध में विश्व आर्थिक मंच (डब्ल्यूईएफ) की रिपोर्ट चौंकाने वाली है। रिपोर्ट में कहा गया है कि हर मिनट २५-३० लोग गांवों से शहर की ओर पलायन कर रहे हैं, जो गम्भीर चिन्ता का विषय है। देश के अधिकतर बड़े शहरों में आर्थिक विषमता के कारण झुग्गी-झोपडिय़ों एवं बस्तियों के बढऩे के साथ शहरी गरीब आबादी बढ़ी है। इससे महामारी के बाद शहरी चुनौतियां और अधिक बढ़ गयी है। ऐसे में गांवों से शहरों की ओर लोगों का पलायन शहरों की समस्या को और बढ़ायेगा। ग्रामीणों के पलायन को शुरुआती दौर में ही रोकने के लिए कारगर कदम उठाने की जरूरत है। इस विकट स्थिति से निबटने के लिए जरूरी है कि केन्द्र और राज्य सरकारें रोजगार के अवसर बढ़ायें। छोटे शहरों और गांवों में निवेश बढ़ाने की आवश्यकता है। इससे न सिर्फ स्थानीय स्तर पर रोजगार के अवसर बढ़ेंगे, बल्कि लोगों का बड़े शहरों की ओर पलायन भी रुकेगा। इससे छोटे शहरों और गांवों दोनों का विकास भी होगा। ऐसे क्षेत्रों को प्रोत्साहित करने की जरूरत है जहां रोजगार के अवसर अधिक हैं। परम्परागत गृह उद्योगों को बढ़ावा देना श्रेयस्कर होगा। गृह उद्योग से जहां परिवार की आर्थिक स्थिति सुदृढ़ होगी, वहीं प्रधान मंत्री नरेन्द्र मोदी की आत्मनिर्भर भारत की महत्वाकांक्षी योजना को भी बल मिलेगा।", 
  "Topic71": "पिछले दिनों इंडियन मेडिकल असोसिएशन और पतंजलि आयुर्वेद के संस्थापक रामदेव के बीच हुए वाक्युद्ध जोरों पर रहा। रामदेव की दलील थी कि आधुनिक मेडिकल पद्धति के पास न तो कोविड-१९ का इलाज करने को कोई दवा है, न ही वह मौजूदा वैक्सीन संक्रमण को पूरी तरह रोकने में समर्थ है। उन्होंने आधुनिक पद्धति को लोगों को लूटने में दवा कंपनियों और अस्पतालों के बीच गठजोड़ बताया। अपने पलटवार में आईएमए ने रामदेव पर छद्म-विज्ञान को बढ़ावा देने और वैक्सीन के प्रति लोगों में जान-बूझकर हिचक बनाने का दोष मढ़ा। ऐसा लगा मानो यह लड़ाई एलोपैथी बनाम आयुर्वेदिक चिकित्सा पद्धति के नफा-नुकसान गिनाने की हो। किसी एक इलाज पद्धति को अन्यों से सिरमौर बताने पर जोर देना बनावटी और भ्रामक है। इसकी बजाय सारा ध्यान किसी दवा को प्रामाणिक सबूतों के आधार पर स्वीकार्य सोपानों पर खरा बनाने पर केंद्रित होना चाहिए। दुनिया भर के तमाम समाजों में बहुत पहले से मानव जाति को दरपेश बीमारियों का इलाज प्राकृतिक उत्पादों से होता आया है। आधुनिक दवाओं की आमद तो हाल में हुई है। वे दवाएं जिन्होंने इलाज का पूरा चेहरा-मोहरा बदल डाला था, उनका आरंभ पिछली सदी में प्राकृतिक स्रोतों से ही हुआ था। किसी दवा को मेडिकल पद्धति में शामिल किये जाने से पहले कई चरणों से गुजरना होता है। इस प्रक्रिया में सक्रिय अवयवों की शिनाख्त, प्री-क्लीनिकल टेस्ट, दवा के असर की कार्य विधि को समझना, दुष्प्रभावों का अध्ययन और बड़े पैमाने पर क्लीनिकल टेस्ट करना अनिवार्य होते हैं। बीसवीं सदी के मध्याह्न तक, उच्च रक्तचाप का इलाज केवल नमक का सेवन घटाना ही था। वर्ष १९३१ में कोलकाता के कविराज गणनाथ और कार्तिक चंद्र बोस ने खोजा कि सर्पगंधा के क्षार से उच्च रक्तचाप का इलाज संभव है। आगे इस बीमारी के उपचार के लिए पांच जड़ी-बूटियों के क्षारों को अलग कर, इसका प्रयोग मेढ़कों और बिल्लियों पर किया गया। इन खोजों को आधार बनाकर मुंबई के हृदय रोग विशेषज्ञ ने कुछ मरीजों पर प्रयोगात्मक अध्ययन किया और परिणाम ब्रिटिश मेडिकल जर्नल, १९४९ में प्रकाशित किया। इस खोज पत्र ने तहलका मचा दिया और पूरी दुनिया में उच्च रक्तचाप प्रबंधन का चेहरा बदल गया। इसी तरह, १९९० के दशक में केंद्रीय दवा अनुसंधान संस्थान (सीडीआरआई) और भारतीय विज्ञान एवं प्रौद्योगिकी अनुसंधान संस्थान (सीएसआईआर) के संयुक्त तत्वावधान में ब्राह्मी के अर्क और आयुर्वेद में जादुई बूटी मानी जानेवाली ब्राह्मी के मिश्रण से स्मरण शक्ति बढ़ाने वाली दवा विकसित की गयी थी। यह तकनीक चेन्नई की एक फर्म को हस्तांतरित की गयी, जिसने मैमोरी प्लस के नाम से इसे बाजार में उतारा था। इस दवा का उद्ïघाटन तत्कालीन प्रधान मंत्री ने किया था और अगले प्रधान मंत्री ने अनुमोदन करते हुए इसे निजी इस्तेमाल में प्रभावशाली बताया था। लेकिन कुछ वर्षों बाद सीडीआरआई ने अगली खोज में पाया कि मैमोरी प्लस में स्मरण शक्ति बढ़ाने वाला सक्रिय अवयव बेहद कम है। अभी तक जो भी शोध-पत्र जारी-प्रकाशित हुए हैं, उनमें केवल विश्लेषण संबंधी और जानवरों पर किये गये शोधके बारे में जिक्र है, इनमें आयुर्वेदिक दवा की प्रभावशीलता का पुख्ता सबूत नदारद है। अधिकांश शोधपत्र उन पत्रिकाओं में छपे हैं, जिन्हें मेडिकल जगत में दोयम दर्जे का माना जाता है और मुख्यधारा के प्रकाशन भी नहीं हैं। यही वे शोधपत्र हैं, जिनका जिक्र कर रामदेव अपनी दवाएं विज्ञान सम्मत होने का दावा करते हैं, लेकिन सफाई से यह बात छिपा लेते हैं कि इनमें एक भी क्लीनिकल अध्ययन और जगह-जगह किये गये क्लीनिक्ल परीक्षणों पर आधारित नहीं है। जब वे दावा करते हैं कि पतंजलि की दवाएं कमर दर्द से लेकर कैंसर तक ठीक करने में समर्थ हैं, यदि सच में सुबूत जुटाने को गंभीर हैं तो उन्हें चाहिए अग्रणी चिकित्सा संस्थानों और अस्पतालों को साथ जोड़ते हुए अपनी दवा का विस्तृत प्रयोगात्मक परीक्षण करवाकर परिणाम नामी पत्रिकाओं में छपवायें। विज्ञान पुख्ता सबूतों के आधार पर क्रमिक विकास करते हुए आगे बढ़ता है। यह पुरातन अभिलेखों की तरह लकीर का फकीर नहीं है। यही वजह है कि कोविड-१९ के बारे में जैसे-जैसे नयी जानकारी मिलती गयी, वैसे-वैसे इलाज के दिशा-निर्देशों में लगातार बदलाव आता गया, चाहे यह प्लाजमा थेरेपी हो या हाइड्रोक्लोरोक्वीन अथवा इवेरमेक्टीन दवाओं का प्रयोग हो। यह मेडिकल विज्ञान की कमजोरी नहीं, बल्कि नया सीखकर तुरंत सुधार करने की समर्था का संकेत है। आज अस्पतालों में कोविड-१९ के इलाज हेतु अतार्किक दवा मिश्रण और एंटी बायोटिक्स का धड़ल्ले से प्रयोग हो रहा है। जबकि नियामक व्यवस्था ऐसे तत्वों पर नकेल डालने और अन्य चुनौतियों से जूझते हुए सही राह की गुंजाइश बनाने में जुटी है। भारत जैसे देश में जहां स्वास्थ्य व्यवस्था बहुस्तरीय है और विभिन्न सांस्कृतिक आस्थाएं हैं, वहां आधुनिक दवाओं की एवज में रिवायती इलाज पद्धति को एकदम नकारना समझदारी नहीं होगी। सभी उपचार पद्धतियों को एक साथ वजूद बनाये रखने की इजाजत हो बशर्ते वह प्रभावशीलता और सुरक्षा मानकों पर खरी उतरें।", 
  "Topic72": "हिन्दू माह का चौथा माह होता है आषाढ़ माह। इस माह की शुक्ल एकादशी से चातुमास प्रारंभ हो जाते है। आषाढ़ी एकादशी के दिन से चार माह के लिए देव सो जाते हैं। चातुर्मास चार महीने की अवधि है, जो आषाढ़ शुक्ल एकादशी से प्रारंभ होकर कार्तिक शुक्ल एकादशी तक चलता है। यह चार माह है श्रावण, भाद्रपद, आश्विन और कार्तिक। इसमें आषाढ़ के १५ और कार्तिक के १५ दिन शामिल है। चातुर्मास के प्रारंभ को देवशयनी एकादशी कहा जाता है, जो शुरू हो चुकी है। अंत में देवोत्थान एकादशी आती है जब सभी शुभ कार्य प्रारम्भ हो जाते हैं। इसे आधात्मिक माह भी कहा जाता है। इन चाह माह को व्रत, भक्ति, तप और साधना का माह माना जाता है। इन चाह माह में संतजन यात्राएं बंद कर के आश्रम, मंदिर या अपने मुख्य स्थान पर रहकर ही व्रत और साधना का पालन करते हैं। इस दौरान शारीरिक और मानसिक स्थिति तो सही होती ही है, साथ ही वातावरण भी अच्छा रहता है। इन चार माहों में सभी तरह के मांगलिक और शुभ कार्य बंद हो जाते हैं। उक्त चार माह में विवाह संस्कार, जातकर्म संस्कार, गृह प्रवेश आदि सभी मंगल कार्य निषेध माने गये हैं। इस दौरान फर्श पर सोना और सूर्योदय से पहले उठना बहुत शुभ माना जाता है। उठने के बाद अच्छे से स्नान करना और अधिकतर समय मौन रहना चाहिए। वैसे साधुओं के नियम कड़े होते हैं। दिन में केवल एक ही बार भोजन करना चाहिए। इस व्रत में दूध, शकर, दही, तेल, बैंगन, पत्तेदार सब्जियां, नमकीन या मसालेदार भोजन, मिठाई, सुपारी, मांस और मदिरा का सेवन नहीं किया जाता। श्रावण में पत्तेदार सब्जियां यथा पालक, साग इत्यादि, भाद्रपद में दही, आश्विन में दूध, कार्तिक में प्याज, लहसुन और उड़द की दाल आदि का त्याग कर दिया जाता है। उक्त चार माह में जहां हमारी पाचन शक्ति कमजोर पड़ती है वहीं भोजन और जल में बैक्टीरिया की तादाद भी बढ़ जाती है। इसीलिए नियम पालन करना जरूरी है। उक्त चार माह को व्रतों का माह इसलिए कहा गया है कि उक्त चार माह में से प्रथम माह तो सबसे महत्वपूर्ण माना गया है। इस संपूर्ण माह व्यक्ति को व्रत का पालन करना चाहिए। ऐसा नहीं कि सिर्फ सोमवार को ही उपवास किया और बाकी वार खूब खाया। उपवास में भी ऐसे नहीं कि साबूदाने की खिचड़ी खा ली और खूब मजे से दिन बिता लिया। शास्त्रों में जो लिखा है उसी का पालन करना चाहिए। इस संपूर्ण माह फलाहार ही किया जाता है या फिर सिर्फ जल पीकर ही समय गुजारना होता है। उक्त चार माह में खानपान का भी विशेष महत्व बताया गया है। कहा जाता है कि पूरे चार माह तो व्रत नहीं किया जा सकता इसलिए इन चार माह में किसी एक चीज को छोड़कर व्रत का मान किया जाता है। जब हम शब्दों की शुद्धता को अनुभव करते है, तो हम जीवन की गहराई को अनुभव करते हैं और जीवन जीना आरंभ कर देते हैं। हम सुबह से रात तक शब्दों को ही जीते हैं। हम इनके पीछे के उद्देश्यों को खोजने में और उद्देश्यता को खोजने में सारे उद्देश्य भूल जाते हैं। यह इतना गंभीर हो जाता है कि हम अपनी रातों की नींद ही खो बैठते हैं। हम रात भर उन शब्दों के कारण परेशान हो जाते हैं। बहुत से लोग रात को सोते समय भी बोलते हैं। यहां पर शब्दों से आराम नहीं मिल पाता। शब्द ही सभी प्रकार की चिंताओं की जड़ है। बिना शब्दों के तो आप चिंतित ही नहीं हो सकते। आपकी मित्रता शब्दों की ही देन है। कोई कहता है, आप कितने महान हैं आप कितने सुंदर हैं, आप कितने दयालु हैं मैंने अपने जीवन में आप जैसा व्यक्ति नहीं देखा। अचानक आप में प्रेम जाग्रत हो जाता है और जब कोई व्यक्ति हम से गलत शब्दों में बात करता हैए तो हम दुखी हो जाते हैं। लेकिन वे तो शब्द मात्र है। जीवन बहुत ही सतही हो जाता है, जब हम जीवन को शब्दों पर जीते हैं। जो कुछ भी जीवन में महत्त्वपूर्ण है, सार युक्त है वह तो शब्दों में व्यक्त ही नहीं किया जा सकता। प्रेम का अनुभव सही कृतज्ञता शब्दों में व्यक्त नहीं हो सकता। वास्तविक सौंदर्य और सच्ची मित्रता में शब्द नहीं होते। क्या हम उस व्यक्ति के साथ जिस से हम प्रेम करते हैं, कुछ देर मौन में बैठे हैं। क्या आपको याद आता है कि आप किसी के साथ बैठकर चुपचाप कार चला रहे हों या सूर्यास्त को देख कर या सौंदर्य को देख करए पहाड़ों को देखकर चुप रहे हों। नहीं, हम अपना मुंह खोल देते हैं। हम बातें करना आरंभ कर देते है और जो सौंदर्य है उसको समाप्त कर देते हैं। हम पिकनिक मनाने जाएं और वहां पर सौंदर्य देख कर भी बातें करते रहें। कार चला रहे हों तब देखो हम कितनी बाते करते हैं। उसमें चार व्यक्ति होते हैं और दो प्रकार की बातचीत चल रही होती है। कभी कभार सभी बातें करने लगते हैं। कोई एक दूसरे को समझ ही नहीं रहा होता है। हम अपने मन को शोर से भर लेते हैं। जितना क्रोध अंदर होता है, उतना ही कठोर संगीत बाहर हम चलाते हैं, क्योंकि ऐसा करना हमें राहत देता है। जितनी शुद्ध हमारी चेतना होती है, जितने हम तनावमुक्त होते हैं, उतना ही हम संगीत के प्रति संवेदनशील होते हैं। आपकी उपस्थिति ही बता देती है कि आप क्या हैं। एक महान संत प्रेम पर अपना प्रवचन देगा और आपको वह अनुभव ही नहीं होगा। अपने भीतर बैठें, ध्यान करें, कुछ देर मौन में रहें और अनुभव करें कि आप प्रेम में है।", 
  "Topic73": "देश के लिए यह राहत की बात है कि पिछले १२५ दिनों के अन्दर कोरोना के नये मामलों और मृतकों की संख्या में उल्लेखनीय गिरावट आयी है और ठीक होने वालों की संख्या भी बढ़ी है। मंगलवार को केन्द्रीय स्वास्थ्य मंत्रालय ने पिछले २४ घण्टों के सन्दर्भ में जो आंकड़े जारी किये हैं उसके अनुसार ३०,०९३ नये मामले सामने आये और ३७४ लोगों की मृत्यु हुई तथा ४५,२५४ लोग ठीक हुए। पाजिटिविटी दर पांच प्रतिशत से नीचे २.०६ प्रतिशत पर आ गयी है। लेकिन चिन्ता की बात यह है कि कोरोना महामारी की दूसरी लहर के लिए जिम्मेदार माने जाने वाला डेल्टा वेरिएण्ट के मामले अधिक मिल रहे हैं। देश में प्रतिदिन मिल रहे नये मामलों में ८० प्रतिशत डेल्टा वेरिएण्ट के हैं। इसीका परिणाम है कि देश के कई हिस्सों में दूसरी लहर का प्रकोप बना हुआ है। डेल्टा वेरिएण्ट इसी वायरस के अल्फा वेरिएण्ट से ४० से ६० प्रतिशत तक अधिक संक्रामक है। भारतीय सार्स-कोव-२ जिनोमिक्स कंसोर्टियम (इंसाकाग) के सह अध्यक्ष डाक्टर एन.के. अरोड़ा का कहना है कि भारत में पिछले वर्ष अक्तूबर में पहली बार महाराष्टï्र में सामने आये डेल्टा वेरिएण्ट को पहले डबल म्यूटेंट के नाम से जाना जाता था जिसे बाद में विश्व स्वास्थ्य संघटन (डब्ल्यूएचओ) ने इसे डेल्टा वेरिएण्ट नाम दिया। धीरे-धीरे यह देश में चारों तरफ फैल गया और ८० प्रतिशत मामले डेल्टा वेरिएण्ट के मिल रहे हैं। ब्रिटेन और अमेरिका सहित ८० देशों में यह वेरिएण्ट फैल चुका है। डेल्टा वेरिएण्ट का प्रसार गम्भीर चिन्ता का विषय है और इसका सफलतापूर्वक सामना करना बड़ी चुनौती है। तीसरी लहर के खतरे को देखते हुए अब और आक्रामक ढंग से इसका मुकाबला करना होगा। इसमें टीकाकरण महत्वपूर्ण सुरक्षा कवच है लेकिन इसकी गति कमजोर पड़ गयी है। २१ जून को टीकाकरण की नयी नीति बनाने के बाद प्रतिदिन एक करोड़ लोगों को टीका लगाने का लक्ष्य निर्धारित किया गया था लेकिन उसका ४० से ५० प्रतिशत लक्ष्य ही रोजाना हासिल हो पा रहा है। छह माह के अभियान के दौरान अब तक ४१ करोड़ लोगों को ही टीके लगाये जा सके। इसलिए टीकाकरण अभियान को युद्ध स्तर पर चलाने की जरूरत है। इसके लिए पर्याप्त टीके की खुराकों की व्यवस्था सुनिश्चित होनी चाहिए तभी जनता को सुरक्षा कवच उपलब्ध कराया जा सकेगा। सर्वोच्च न्यायालय का जीवन की कीमत पर शोषण का केन्द्र बने अस्पतालों को बंद करने का निर्देश उचित और न्यायसंगत है। शीर्ष न्यायालय ने सोमवार को ऐसे अस्पतालों पर सख्त टिप्पणी करते हुए कहा है कि कोरोना महामारी संकटकाल के दौर में बड़े रियल इस्टेट उद्योग बने अस्पताल को मानव जीवन को संकट में डालकर फलने-फूलने का अवसर नहीं दे सकते, इन्हें बन्द कर देना ही बेहतर होगा। न्यायालय की टिप्पणी राज्य सरकारों के लिए कड़ा सन्देश है जिस पर गम्भीरता से विचार करते हुए इसे अमल में लाने की जरूरत है। अस्पताल कठिनाई के समय में रोगियों को राहत प्रदान करने के लिए होते हैं, न कि खुद को समृद्ध बनाने के लिए। आपदा के समय में अस्पताल मानवता की सेवा करने के बजाय बड़े उद्योग बने हुए हैं। दो-तीन कमरों के फ्लैट में चलने वाले नर्सिंग होम लोगों के लिए खतरा बने हुए हैं। आवासीय कालोनियों में इस तरह के नर्सिंग होम को काम करने की अनुमति नहीं दी जानी चाहिए। ऐसे नर्सिंग होम में सुरक्षा मानकों की भी पूरी तरह अनदेखी की जाती है, जो भवन उपनियमों का उल्लंघन है इसमें सुधार लाने की जरूरत है। कोविड अस्पतालों में हुई अग्निकांड की घटनाओं से शासन-प्रशासन ने कोई सबक नहीं लिया। ये घटनाएं मानवीय त्रासदी हैं जो हमारी आंखों के सामने घटित हुईं, फिर भी हम इन अस्पतालों की ओर से आंखें बन्द किये हुए हैं और इन्हें फलने-फूलने का मौका दे रहे हैं जिससे इस तरह के निजी अस्पतालों की संख्या बढ़ती जा रही है जिनका मरीज और उनके परिजनों के साथ अस्पताल के भुगतान के लिए किये जा रहे अमानवीय व्यवहार शर्म को भी शर्मसार करने वाले हैं। यह राज्य सरकारों का दायित्व है कि ऐसे अस्पतालों की निगरानी करें और मरीजों के उत्पीडऩ के विरुद्ध कड़े कदम उठायें।", 
  "Topic74": "देश के लिए यह राहत की बात है कि पिछले १२५ दिनों के अन्दर कोरोना के नये मामलों और मृतकों की संख्या में उल्लेखनीय गिरावट आयी है और ठीक होने वालों की संख्या भी बढ़ी है। मंगलवार को केन्द्रीय स्वास्थ्य मंत्रालय ने पिछले २४ घण्टों के सन्दर्भ में जो आंकड़े जारी किये हैं उसके अनुसार ३०,०९३ नये मामले सामने आये और ३७४ लोगों की मृत्यु हुई तथा ४५,२५४ लोग ठीक हुए। पाजिटिविटी दर पांच प्रतिशत से नीचे २.०६ प्रतिशत पर आ गयी है। लेकिन चिन्ता की बात यह है कि कोरोना महामारी की दूसरी लहर के लिए जिम्मेदार माने जाने वाला डेल्टा वेरिएण्ट के मामले अधिक मिल रहे हैं। देश में प्रतिदिन मिल रहे नये मामलों में ८० प्रतिशत डेल्टा वेरिएण्ट के हैं। इसी का परिणाम है कि देश के कई हिस्सों में दूसरी लहर का प्रकोप बना हुआ है। डेल्टा वेरिएण्ट इसी वायरस के अल्फा वेरिएण्ट से ४० से ६० प्रतिशत तक अधिक संक्रामक है। भारतीय सार्स-कोव-२ जिनोमिक्स कंसोर्टियम (इंसाकाग) के सह अध्यक्ष डाक्टर एन.के. अरोड़ा का कहना है कि भारत में पिछले वर्ष अक्तूबर में पहली बार महाराष्ट्र में सामने आये डेल्टा वेरिएण्ट को पहले डबल म्यूटेंट के नाम से जाना जाता था जिसे बाद में विश्व स्वास्थ्य संघटन (डब्ल्यूएचओ) ने इसे डेल्टा वेरिएण्ट नाम दिया। धीरे-धीरे यह देश में चारों तरफ फैल गया और ८० प्रतिशत मामले डेल्टा वेरिएण्ट के मिल रहे हैं। ब्रिटेन और अमेरिका सहित ८० देशों में यह वेरिएण्ट फैल चुका है। डेल्टा वेरिएण्ट का प्रसार गम्भीर चिन्ता का विषय है और इसका सफलतापूर्वक सामना करना बड़ी चुनौती है। तीसरी लहर के खतरे को देखते हुए अब और आक्रामक ढंग से इसका मुकाबला करना होगा। इसमें टीकाकरण महत्वपूर्ण सुरक्षा कवच है लेकिन इसकी गति कमजोर पड़ गयी है। २१ जून को टीकाकरण की नयी नीति बनाने के बाद प्रतिदिन एक करोड़ लोगों को टीका लगाने का लक्ष्य निर्धारित किया गया था लेकिन उसका ४० से ५० प्रतिशत लक्ष्य ही रोजाना हासिल हो पा रहा है। छह माह के अभियान के दौरान अब तक ४१ करोड़ लोगों को ही टीके लगाये जा सके। इसलिए टीकाकरण अभियान को युद्ध स्तर पर चलाने की जरूरत है। इसके लिए पर्याप्त टीके की खुराकों की व्यवस्था सुनिश्चित होनी चाहिए तभी जनता को सुरक्षा कवच उपलब्ध कराया जा सकेगा। सर्वोच्च न्यायालय का जीवन की कीमत पर शोषण का केन्द्र बने अस्पतालों को बंद करने का निर्देश उचित और न्यायसंगत है। शीर्ष न्यायालय ने सोमवार को ऐसे अस्पतालों पर सख्त टिप्पणी करते हुए कहा है कि कोरोना महामारी संकटकाल के दौर में बड़े रियल इस्टेट उद्योग बने अस्पताल को मानव जीवन को संकट में डालकर फलने-फूलने का अवसर नहीं दे सकते, इन्हें बन्द कर देना ही बेहतर होगा। न्यायालय की टिप्पणी राज्य सरकारों के लिए कड़ा सन्देश है जिस पर गम्भीरता से विचार करते हुए इसे अमल में लाने की जरूरत है। अस्पताल कठिनाई के समय में रोगियों को राहत प्रदान करने के लिए होते हैं, न कि खुद को समृद्ध बनाने के लिए। आपदा के समय में अस्पताल मानवता की सेवा करने के बजाय बड़े उद्योग बने हुए हैं। दो-तीन कमरों के फ्लैट में चलने वाले नर्सिंग होम लोगों के लिए खतरा बने हुए हैं। आवासीय कालोनियों में इस तरह के नर्सिंग होम को काम करने की अनुमति नहीं दी जानी चाहिए। ऐसे नर्सिंग होम में सुरक्षा मानकों की भी पूरी तरह अन देखी की जाती है, जो भवन उपनियमों का उल्लंघन है इसमें सुधार लाने की जरूरत है। कोविड अस्पतालों में हुई अग्निकांड की घटनाओं से शासन-प्रशासन ने कोई सबक नहीं लिया। ये घटनाएं मानवीय त्रासदी हैं जो हमारी आंखों के सामने घटित हुईं, फिर भी हम इन अस्पतालों की ओर से आंखें बन्द किये हुए हैं और इन्हें फलने-फूलने का मौका दे रहे हैं जिससे इस तरह के निजी अस्पतालों की संख्या बढ़ती जा रही है जिनका मरीज और उनके परिजनों के साथ अस्पताल के भुगतान के लिए किये जा रहे अमानवीय व्यवहार शर्म को भी शर्मसार करने वाले हैं। यह राज्य सरकारों का दायित्व है कि ऐसे अस्पतालों की निगरानी करें और मरीजों के उत्पीडऩ के विरुद्ध कड़े कदम उठायें।", 
  "Topic75": "अर्थव्यवस्था के कोरोना से उबर आने के चलते यह स्पष्ट था कि इस बार का आम बजट कुछ भिन्न होगा। अंततः ऐसा ही हुआ। मोदी सरकार के वर्तमान कार्यकाल का आखिरी पूर्ण बजट प्रस्तुत करते हुए वित्तमंत्री निर्मला सीतारमण ने यह स्पष्ट किया कि इस वर्ष नौ राज्यों के विधानसभा चुनाव और अगले वर्ष आम चुनाव होने के बाद भी सरकार लोकलुभावन राजनीति से दूर रहेगी। यह इसलिए उल्लेखनीय है, क्योंकि कुछ राजनीतिक दल रेवड़ी संस्कृति को बढ़ावा देने में लगे हुए हैं। ऐसे समय मोदी सरकार ने यह तय किया कि वह रेवड़ी संस्कृति को बल देने के स्थान पर देश के समुचित विकास को वरीयता देगी। यह बजट इस ओर केवल संकेत ही नहीं कर रहा, बल्कि आने वाले 25 वर्षों में देश को विकसित राष्ट्र बनाने के लक्ष्य को रेखांकित भी करता है। बजट के माध्यम से यह साफ संदेश दिया गया है कि सरकार विकास दर के साथ खपत बढ़ाने के लिए प्रतिबद्ध है। इसके लिए उसने आधारभूत ढांचे को विकसित करने हेतु बजट आवंटन बढ़ा 10 लाख करोड़ रुपये करने की घोषणा की है। यह पिछले वर्ष की तुलना में 33 प्रतिशत अधिक है। स्पष्ट है कि यह कदम न केवल आवश्यक आधारभूत ढांचे का निर्माण करने में सक्षम होगा, बल्कि विकास को बल देने के साथ रोजगार के अवसरों को बढ़ाने में भी सहायक होगा। अमृत काल में आए बजट की एक अच्छी बात यह भी है कि सरकार ने राजकोषीय ढांचे को सीमित रखते हुए आधारभूत ढांचे के निर्माण को बल देने के साथ ही शहरी ढांचे को सुदृढ़ करने पर भी ध्यान दिया है। इसके लिए नगर निकायों को म्युनिसिपल बांड के जरिये वित्तीय मामले में आत्मनिर्भर बनने का संदेश दिया गया है। इस संदेश को सही तरह ग्रहण किया जाना चाहिए, क्योंकि शहर अर्थव्यवस्था के इंजन होते हैं। तमाम चुनौतियों के बाद भी बजट के जरिये मध्य वर्ग को कर राहत देने के लिए जो कदम उठाए गए, वे यही संदेश दे रहे हैं कि सरकार सबका साथ-सबका विकास के अपने मंत्र को लेकर सचेत है। इसी तरह प्रधानमंत्री कौशल विकास की नई योजना के साथ किसानों की आर्थिक स्थिति संवारने वाले कदम उठाकर सरकार ने यह भी बताया कि वह देश के विकास में सबकी भागीदारी बढ़ाना चाहती है। वास्तव में इसके बिना बात भी नहीं बनने वाली। आम बजट ग्रामीण विकास और शहरी विकास के साथ जिस तरह सामाजिक विकास पर भी केंद्रित है, उससे यह साफ होता है कि सरकार ने जन कल्याण सुनिश्चित करने के साथ विकास को नई ऊंचाई पर ले जाने की कोशिश की है। इस कोशिश को कामयाब बनाने के लिए यह आवश्यक है कि बजट घोषणाओं को जमीन पर उतारने के लिए अतिरिक्त ध्यान दिया जाए। एक बेहतर बजट वही होता है, जिसकी घोषणाओं पर सही तरह अमल किया जाए।", 
  "Topic76": "भगवान श्रीरामजी स्नेह देखकर हनुमानजी के हृदय में हर्ष एवं उल्लास की लहर दौड़ पड़ी। हनुमानजी को भी लग रहा था मानो श्रीराम जी ने उन्हें गोद में उठा लिया हो। हनुमानजी ने भी देखा कि आज प्रभु भी एक पिता समान मेरे अनुकूल हैं- देखि पवनसुत पति अनुकूला। हृदयं हरष बीती सब सूला॥ प्रभु अनुकूल हों तो हृदय की पीड़ा भला कैसे रह सकती थी। हनुमान अपने बीते काल के समस्त कष्टों को बिसर गये और अब श्रीराम से कुछ मांगने की बारी थी। वैसे तो समस्त संसार ही कुछ न कुछ मांगता ही है। मांगने के साथ ही एक व्यापारिक व्यवहार भी करता है। हमने भगवान को कितना नादान समझ लिया है। इसीलिए हम सब मन से दरिद्र हैं। प्रभु को रुपये से या भाव लगाकर नहीं खरीदा जा सकता। लेकिन यदि हृदय भक्तिमय भावों से भरा है तो बिकने के लिए मानो सदा ही तैयार बैठे हैं। क्योंकि प्रभु और उसके भक्त में भाव ही केन्द्र बिंदु हुआ करता है- भाव के भूखे प्रभु हैं, भाव ही इक सार है। भाव से उसको भजे जो, भव से बेड़ा पार है॥ जब हम ‘भाव शून्य’ होते हैं तो हमारी झोली में भी केवल ‘शून्यता’ ही आती है। अतएव हम प्रभु के समक्ष जाकर भी खाली हाथ रह जाते हैं। विडंबना यह भी है कि हमारा मांगना भी तो मात्र केवल अपने स्वार्थ तक ही जुड़ा होता है। कहीं कोई परमार्थ की रत्तीभर भी भावना नहीं होती। तो प्रभु भला हम पर कैसे प्रसन्न होंगे। हमारी प्रार्थना भी तो भयंकर कपट पूर्ण होती है। जैसे एक तथाकथित भक्त भगवान के समक्ष हाथ जोड़कर प्रार्थना करने लगा कि हे प्रभु! आप समस्त संसार के खजाने भर दो। सब झोलियों में खजाने उड़ेल दो। यह देख प्रभु को बड़ी प्रसन्नता हुई कि वाह! कितना अच्छा भक्त है। स्वयं के लिए कुछ मांग ही नहीं रहा। लेकिन अगली पंक्ति सुनते ही प्रभु का भ्रम टूट गया क्योंकि वह दिखावटी भक्त बोला-‘प्रभु! आप सबको सब कुछ देना, लेकिन एक बात का विशेष ध्यान रखना कि जब सब खजाने बांटेगे तो शुरुआत मेरे से ही करना। वरना कुछ करना ही मत।‘ भगवान भी यह देखकर जीव के दुर्भाग्य को चाहकर भी बदल नहीं पाते हैं। लेकिन यहां हनुमानजी भी मांग रहे हैं। स्वार्थ के लिए नहीं अपितु परमार्थ के लिए, दूसरों के लिए- नाथ सैल पर कपिपति रहई। सो सुग्रीव दास तव अहई॥ तेहि सम नाथ मयत्री कीजे। दीन जानि तेहि अभय करीजे॥ अर्थात हे प्रभु! वहां ऊपर पहाड़ी पर हम वानरों के राजा सुग्रीव रहते हैं। वह आप के दास हैं। आपसे विनती है कि आप जाकर उनसे मित्रता कीजिए। उन्हें दीन समझकर समस्त ओर से अभय कर दीजिए। देखियं यहां हनुमान जी स्वयं के लिए कुछ भी न मांगकर केवल सुग्रीव के लिए ही मांगते हैं और सुग्रीव के लिए राजा शब्द संबोधन करते हुए तुरंत कह देते हैं कि प्रभु! वे केवल हम वानरों एवं वनवासियों के राजा हैं। लेकिन आपके तो दास ही हैं। मानो हनुमान जी सुग्रीव का व्यक्तित्व प्रभु के सम्मुख रखना चाह रहे थे कि भले ही वह राजा हैं लेकिन राजाओं वाला अहंकार उनमें कहीं किंचित मात्रा भी नहीं और साथ ही वह आपके परम भक्त भी हैं। वाह! हनुमानजी परमार्थ की कितनी पावन भावना का पालन कर रहे हैं। उनका प्रयास केवल एक ही है कि कोई जीव बस कैसे भी करके प्रभु से मिल पाये। फिर भले ही इसमें कुछ थोड़ा बहुत झूठ भी हो तो भी कोई बात नहीं। झूठ की बात हम इसलिए कह रहे हैं क्योंकि वास्तव में सुग्रीव वर्तमान काल में राजा नहीं अपितु ‘निष्काषित राजा’ हैं। इसका कारण है कि किष्किन्ध के राज्य पर तो अभी बालिका कब्जा था और उसने सुग्रीव की पत्नी पर भी जबरन अपना अधिकार जमा लिया था। हकीकत में सुग्रीव का श्रीराम के प्रति कोई दासवाला भाव भी नहीं था। क्योंकि वह तो श्रीराम जी को बालि द्वारा भेजे गये कोई शत्रु प्रतीत हो रहे थे। लेकिन तब भी हनुमान जी ने सुग्रीव के दास होने की घोषणा कर दी थी। परंतु शीघ्र ही हनुमान जी को शायद इस गलती का अनुभव हुआ और सोचा कि स्वामी तो दास की गलती पर क्रोधित हो दण्ड भी दे सकते हैं और सुग्रीव ने कोई गलती कर दी तो नाहक ही लेने के देने पड़ जायंगे। क्यों न मैं सुग्रीव के संबंध में लौकिक व्यवहार का तरीका ही बदल हूं। क्योंकि मैं सुग्रीव को दासके साथ-साथ ‘कपिपति’ अर्थात् वानरों का राजा भी कह चुका हूं। क्योंकि श्रीराम-सुग्रीव दो राजाओं के मध्य मित्रता का संबंध भी तो न्यायसंगत ही है। सुग्रीव को श्रीराम मित्र के रूप में ले लेंगे तो मित्र भाव की तो रीति ही यह है कि इसमें तो बड़ी से बड़ी गलती भी दण्ड की परिधि में नहीं आती और न ही व्यवहार में स्वामी-दास की तरह कोई नीति पूर्वक, पारंपरिक मर्यादा का निर्वाह करने की आवश्यक्ता होती है। आसन आमने-सामने या बराबर भी लग सकते हैं। इसलिए हनुमंत सुग्रीव जैसे पात्र को भी प्रभु के समानान्तर मित्रवत् भाव में लाने को सज हो उठते हैं और साथ में कह भी देते हैं-‘दीन जानि तेहिं अभय करीजे’ अर्थात वे बड़े ही डरे-सहमे हुए हैं कि कहीं बालि उनका वध ही न कर दे। तो कृपया आप उन्हें अभयदान अवश्य दीजियेगा। हनुमंतजी जीव को प्रभु से जोडऩे की भावना एवं उसके आध्यात्मिक, शारीरिक एवं मानसिक कष्ट निवृत करने के लिए और क्या-क्या करते हैं।", 
  "Topic77": "इन अंगों की भिन्नता कभी एक-दूसरे से टकराती नहीं है, सभी अंग एक-दूसरे के सहयोगी हैं, एक-दूसरे की रक्षा करते हैं, एक-दूसरे के काम आते हैं। अंगुलियां बहुत संख्या में होते हुए भी अल्पसंख्यावाली नाक को हानि नहीं पहुंचाती अपितु इसकी रक्षा करती हैं। सबसे ऊंचा रहने वाला सिर सबसे नीचे रहने वाले पांव की अवहेलना नहीं करता। यदि पांव में कांटा चुंभ जाय, तो सिर सहज झुक जाता है, पूरा शरीर उस पीड़ा को अनुभव करता है और शरीर के सभी अंग परस्पर एक-दूसरे का सहयोग करते हुए उस पीड़ा के कारण को दूर करने का प्रयास करते हैं, कभी ऐसा नहीं होता कि हाथ उस समय पांव को छूने से इनकार कर दे या आंख उस स्थान को बताने में लापरवाही बरते कि कांटा कहां चुभा है। वास्तव में मानव शरीर एक इकाई की तरह काम करता है इसके विभिन्न अंगों की सांझेदारी सह अस्तित्व की प्रतीक है। सभी एक-दूसरे पर निर्भर करता है और एक-दूसरे के सहयोगी हैं। यह सारी सृष्टि एक इकाई है, जड़-चेतन जगत का कण-कण एक-दूसरे पर आधारित है। पूरा ब्रह्मांड एक इकाई के रूप में कार्य कर रहा है। इसमें कहीं भी कोई उथल-पुथल हो तो समस्त ब्रह्मांड ही प्रभावित होता है। इस प्रकार मनुष्य के भीतर ही अणु रूप में यह विराट परमात्मा छिपा हुआ है। इसलिए मनुष्य जब इस बिंदु को पूर्ण सतगुरु द्वारा जान लेता है तो फिर मनुष्य के सिंधु होने का उपाय शुरू हो जाता है। अब जब तक सह अस्तित्व छिपा हुआ होता है तब तक अनेकता होती है और जब सह अस्तित्व (अखंडता) प्रकट होता है तो अनेकता लीन हो जाती है। यदि हम पूर्ण सतगुरु द्वारा प्रभु को जान लें तो फिर हमारे जीवन में एक आध्यात्मिक क्रांति घटित होती है और फिर मनुष्य को न कोई बेगाना और न कोई गैर-नजर आता है। फजा, मैकदा सांस आ गयी है इसलिए बेदिल, कभी रिंदों ने मैखाने में बेगाने नहीं देखे। अब जबतक हम अनेकता में एकता अथवा सह अस्तित्व का रहस्य जानने की कला पूर्ण सतगुरु द्वारा नहीं सीख लेते, तबतक हम सह अस्तित्व की वास्तविकता को नहीं जान पायंगे, क्योंकि जब तक एकता और अखंडता तथा जीवन में सह अस्तित्व का स्थान संभव नहीं। सच में एक को जानो एक को मानो एक हो जाओ, जीवन में सह अस्तित्व के स्थान को जानने का यह महान सूत्र है। पश्चिमी विक्षोभ के सक्रिय होने से मौसम का मिजाज बदल रहा है। तापमान में लगातार गिरावट से ठण्ड ने कहर बरपाना शुरू कर दिया है। मौसम के तल्ख तेवर का असर दिल्ली, राजस्थान, हरियाणा, पश्चिमी और पूर्वी उत्तर प्रदेश सहित देश के अन्य भागों में अधिक है। हरियाणा, पंजाब में घने कोहरे के कारण कई ट्रेनों को आंशिक रूप से रद कर दिया गया है। राजस्थान के एकमात्र पहाड़ी पर्यटन स्थल माउंट आबू में पारा शून्य से नीचे पहुंच गया है। सोमवार को पश्चिम राजस्थान के बीकानेर, गंगानगर, हनुमानगढ़, चुरू, झुंझुनू और सीकर में घने कोहरे के चलते जनजीवन प्रभावित रहा। पूर्वी और पश्चिमी उत्तर प्रदेश जम्मू-कश्मीर से आ रही बर्फीली हवा की चपेट में है जिससे रात में गलन बढ़ गयी है। पिछले २४ घण्टे में तापमान में दो डिग्री सेल्सियस की कमी आयी है। मौसम विभाग ने अगले कुछ दिनों में तापमान में भारी गिरावट की सम्भावना व्यक्त की है। दिसम्बर का दूसरा पखवाड़ा बीत रहा है। ठण्ड का प्रकोप बढऩा स्वाभाविक है। पहाड़ों में बारिश और बर्फबारी से ठिठुरन बढ़ी है। उत्तराखण्ड और हिमाचल प्रदेश में ऊंचाईवाले इलाकों में शनिवार से ही भारी बर्फबारी हो रही है। बद्रीनाथ का मन्दिर बर्फ की चादर से ढक गया है। जम्मू-कश्मीर के अलग-अलग हिस्सों में तीन से नौ इंच तक बर्फबारी हुई है जिससे जम्मू-श्रीनगर राजमार्ग बंद कर दिया गया है। उत्तर प्रदेश में बारिश और गरज-चमक के साथ बौछारों ने सर्द हवा के साथ ठिठुरन बढ़ा दी है। हिमाचल प्रदेश के कई हिस्सों में भी बारिश और हिमपात से पारा शून्य से नीचे चला गया है। कमोबेश यही हाल देश के अन्य हिस्सों में भी है जहां ठण्ड का कहर लगातार बढ़ता जा रहा है। कोरोना काल में बढ़ती ठण्ड बहुत घातक है। इस समय कोरोना संक्रमितों की संख्या एक करोड़ के निकट पहुंच गयी है। हालांकि राहत की बात यह है कि स्वस्थ होने की दर भी बढ़ी है। ठण्ड में वृद्धि से संक्रमितों की संख्या बढऩे की आशंका प्रबल है इसलिए सतर्क रहना होगा। विशेषज्ञों के अनुसार ठण्ड से संक्रमण का प्रसार तेजी से होता है। ऐसे में केन्द्र और राज्य सरकारों की जिम्मेदारी बढ़ जाती है। गरीबों और असहायों के प्रति विशेष ध्यान देने की जरूरत है। देश में महिलाएं घरेलू हिंसा की पूर्ववत शिकार हैं। इस सन्दर्भ में राष्ट्रीय परिवार स्वास्थ्य सर्वेक्षण (एनएफएचएस) की ओर से २२ राज्यों और केन्द्रशासित प्रदेशों में कराये गये सर्वेक्षण से जो तथ्य सामने आये हैं, वे गम्भीर चिन्ता के विषय हैं। पांच राज्यों की ३० प्रतिशत से अधिक महिलाएं अपने पति से शारीरिक एवं यौन हिंसा की शिकार हुई हैं। महिलाओं के खिलाफ घरेलू हिंसा के मामलों में सबसे खराब स्थिति कर्नाटक, असम, मिजोरम, तेलंगाना और बिहार की है। बिहार में ४० प्रतिशत महिलाओं को अपने पति से शारीरिक और यौन प्रताडऩा झेलने को विवश होना पड़ा। कर्नाटक में १८ से ४४ आयु वर्ग की ४४.४ प्रतिशत महिलाएं पति से उत्पीडऩ की शिकार हैं। इसी प्रकार मणिपुर में ३९ प्रतिशत, तेलंगाना में ३६.९ प्रतिशत, असम में ३२ प्रतिशत और आंध्रप्रदेश में ३० प्रतिशत महिलाओं के साथ घरेलू हिंसा की घटनाएं हुईं। इस सर्वेक्षण में छह लाख दस हजार घरों को शामिल किया गया था। सबसे गम्भीर बात यह है कि घरेलू हिंसा की घटनाएं कम होने की बजाय बढ़ रही है। वर्ष २०१५-१६ में जो सर्वेक्षण कराये गये थे उसमें २०.६ प्रतिशत महिलाएं घरेलू हिंसा की शिकार हुई थीं। महिलाओं के साथ घरेलू हिंसा की बढ़ती घटनाएं सभ्य समाज पर कलंक है। वस्तुत: जो आंकड़े प्रस्तुत किये गये हैं वे पुलिस प्राथमिकी पर आधारित हैं। ऐसी भी बहुत-सी घटनाएं होंगी जिनकी रिपोर्ट नहीं दर्ज करायी गयी होगी। लोकलाज के कारण बहुत से लोग मामले दर्ज नहीं कराते हैं। एक ओर देश में महिला सशक्तीकरण के लिए अनेक योजनाएं चलायी जा रही हैं और महिलाओं की सुरक्षा के लिए कई कानून भी बनाये गये हैं वहीं दूसरी ओर महिलाओं के साथ घरेलू हिंसा की घटनाएं बढ़ रही हैं। ऐसी घटनाओं में पति के अतिरिक्त परिवार के अन्य सदस्यों की भी भूमिका रहती है। इन घटनाओं के लिए कई कारण जिम्मेदारी हैं जिनमें महिलाओं का आत्मनिर्भर न होना एक प्रमुख कारण है। इसलिए महिलाओं को आत्मनिर्भर बनाना पहली जरूरत है। जबतक उनमें आत्मविश्वास और साहस की शक्ति नहीं बढ़ेगी तबतक ऐसी घटनाओं पर अंकुश नहीं लगाया जा सकता है।", 
  "Topic78": "देश की आर्थिक राजधानी मुम्बई में आफत की मूसलधार बारिश के कारण भूस्खलन और दीवार गिरने की घटनाओं में ३० लोगों की मौत और करीब १८ लोगों का घायल होना अत्यन्त दुखद और दुर्भाग्यपूर्ण है। शहर के चेंबूर इलाके में भूस्खलन के बाद एक दीवार ढहने से कई झुग्गियां जमींदोज हो गयीं। इस हादसे में ११ महिलाओं समेत १९ लोगों की मौत हो गयी। वहीं बिखरोली उपनगर में छह कच्चे मकान धराशायी हो गये, जिसमें दबकर दस लोग कालकवलित हो गये, जबकि भांडुप वन विभाग की दीवार गिरने से एक किशोर की जान चली गयी। अतिवृष्टि से निचले इलाके जलमग्न हो गये हैं। कई स्टेशनों के रेल ट्रैक पर पानी भर जाने से लोकल ट्रेन सेवाएं ठप हो गयी हैं। जलवायु परिवर्तन से खतरनाक होते मौसम से देश के कई राज्य इस समय बारिश और बाढ़ से बेहाल हैं। मैदान से लेकर पहाड़ तक सैलाब का कहर विचलित करने वाला है। बिहार में पिछले २४ घण्टे में हुई बारिश के बाद आठ नदियां एक बार फिर खतरे के लाल निशान के पार पहुंच गयी जिस से कटान का खतरा बढ़ गया है। मौसम के तीखे तेवर की आशंका को देखते हुए तटवर्ती क्षेत्र के लोगों को सुरक्षित स्थानों पर पहुंचाया जा रहा है। उत्तराखण्ड में भी दो दिन में भारी बारिश से प्रमुख नदियां उफान पर हैं, वहीं सौ से अधिक सड़कों पर गमनागमन बंद होने से लोगों की दिक्कतें बढ़ी हैं। मौसम विभाग ने उत्तर भारत और पश्चिमी तटवर्ती क्षेत्रों में २१ से २३ जुलाई तक भारी बारिश का अनुमान जताया है। इससे निबटने के लिए युद्ध स्तर पर बचाव और सुरक्षा की व्यवस्था करने की जरूरत है जिससे जन-धन की क्षति को रोका जा सके। जलवायु परिवर्तन का भयावह असर सिर्फ भारत पर ही नहीं पूरी दुनिया पर दिख रहा है। ग्लोबल वार्मिंग के चलते दुनिया अलग-अलग आपदाओं से जूझ रही है। कहीं एक माह की बारिश एक दिन में हो जा रही है तो कहीं सूखा पड़ रहा है। इसके चलते कई जगहों पर जंगलों में भीषण आग का प्रकोप भी देखने को मिल रहा है। पश्चिमी यूरोप एक हजार साल में पहली बार ऐसी बाढ़ का सामना कर रहा है। यहां हाल के दिनों में बाढ़ से १८० लोगों की मौत हो गयी। जर्मनी में बाढ़ से मरने वालों की संख्या १५६ हो गयी है, जो मौसम की क्रूरता को बयां करती है। वहीं अमेरिका के जंगलों में लगी आग विकराल होती जा रही है। इन सभी दैवी आपदाओं के केन्द्र में जलवायु परिवर्तन है। इससे निबटने के लिए पूरी दुनिया को एकजुट सार्थक कदम उठाने की जरूरत है। असम में हिमन्त विश्व सरमा की सरकार ने अपराधियों के खिलाफ कड़ा कदम उठाने के बाद अब राज्य में महामारी की तरह फैले मादक पदार्थों के कारोबार को समाप्त करने की दिशा में अत्यन्त ही साहसिक और प्रशंसनीय काररवाई शुरू की है, जो देश के अन्य राज्यों के लिए प्रेरक और अनुकरणीय है। हिमन्त विश्व सरमा ने दो माह पूर्व ही राज्य के मुख्य मंत्री पद का दायित्व सम्भाला है लेकिन इसी दौरान अपनी कार्यशैली को लेकर वे काफी चर्चित भी हुए हैं। उन्होंने पूरे असम में मादक पदार्थों के कारोबार के खिलाफ अभियान चलाया है। दस मई से १५ जुलाई के बीच राज्य में १६३ करोड़ रुपये मूल्य के मादक पदार्थ जब्त किये गये। असम सरकार ड्रग्स कारोबार के खिलाफ जीरो टालरेंस की नीति पर चल रही है, क्योंकि ऐसे मादक पदार्थों की युवाओं में सेवन की प्रवृत्ति तेजी से बढ़ी है और उनके परिवार बर्बाद हो रहे हैं। इससे अनेक सामाजिक बुराइयां भी जन्म लेती हैं। मुख्य मंत्री ने कहा कि अभियान के दौरान ८७५ मामले दर्ज किये गये और १४९३ ड्रग्स डीलरों की गिरफ्तारी भी हुई, जिनके पास से १६३ करोड़ मूल्य के ड्रग्स बरामद किये गये, जिन्हें चार स्थानों पर आयोजित कार्यक्रमों के दौरान आग के हवाले कर दिया गया। असम में अवैध मादक पदार्थों का वार्षिक कारोबार पांच हजार करोड़ रुपये से ऊपर है। मुख्य मंत्री ने असम को ड्रग्स मुक्त राज्य बनाने का संकल्प किया है, जिसे राज्य की जनता का भी पूरा सहयोग और समर्थन मिल रहा है। मादक पदार्थों के कारण असम में परिवारों के बर्बाद होने के साथ ही अपराध भी बढ़े हैं। निश्चित रूप से हिमन्त विश्व सरमा सरकार ने मादक पदार्थों के कारोबार को समाप्त करने का जो संकल्प लिया है, वह पूरी तरह से उचित है, इसे समाप्त करने के लिए राज्य सरकारों को इसी प्रकार साहसिक काररवाई करने की जरूरत है। ड्रग्स कारोबार के खिलाफ राष्ट्रीय स्तर पर अभियान चलाने की आवश्यकता है क्योंकि ड्रग्स कारोबारियों का नेटवर्क देश के साथ विदेशों तक काम कर रहा है। ऐसे कारोबारियों को पुलिस के अतिरिक्त राजनेताओं का भी संरक्षण प्राप्त है।", 
  "Topic79": "इसरो (भारतीय अंतरिक्ष अनुसंधान संघटन) ने फिर अंतरिक्ष में सफलता का नया इतिहास रचा है। १७ दिसम्बर को चेन्नई से १२० किलोमीटर दूर श्रीहरिकोटा स्थित सतीश धवन अंतरिक्ष केन्द्र के दूसरे लांच पैड से पीएसएलवी-सी५० रॉकेट के जरिये अपना ४२वां संचार उपग्रह सीएमएस-०१ सफलतापूर्वक प्रक्षेपित किया। इसरो के ३२० टन वजनी पीएसएलवी-सी५० रॉकेट ने बीस मिनट की उड़ान के बाद सीएमएस-०१ (पूर्व नाम जीसैट-१२आर) को उसकी तय कक्षा जियोसिंक्रोनस ट्रांसफर आर्बिट (जीटीओ) में पहुंचा दिया और अब इस कक्षा में आगे की यात्रा यह उपग्रह स्वयं पूरी करेगा। पीएसएलवी (धु्रवीय उपग्रह प्रक्षेपण यान) रॉकेट का यह ५२वां मिशन था और पीएसएलवी-एक्सएल रॉकेट (छह स्ट्रेपऑन मोटर से संचालित) की २२वीं सफल उड़ान थी तथा सतीश धवन स्पेस सेंटर से इसरो का यह ७७वां लांच मिशन था। सीएमएस-०१ को पृथ्वी की कक्षा में ४२१६४ किलोमीटर के सबसे दूरस्थ बिन्दु पर स्थापित किया गया है। इस कक्षा में स्थापित होने पर यह सैटेलाइट अब पृथ्वी के चारों तरफ उसी की गति से घूमेगा और पृथ्वी से देखे जाने पर आकाश में एक जगह खड़े होने का भ्रम देगा। उपग्रह के जरिये सी-बैंड फ्रीक्वेंसी को मजबूती मिलेगी। सीएमएस-०१ को मोबाइल फोन से लेकर टीवी तक के सिग्नलों के स्तर को सुधारने के लिए तैयार किया गया है, जो भारत के जमीनी इलाकों के अलावा अंडमान-निकोबार और लक्षद्वीप को भी कवर करने वाले फ्रीक्वेंसी स्पेक्ट्रम के विस्तारित सी-बैंड में सेवाएं मुहैया करेगा। इस उपग्रह की मदद से देश में टीवी संचार को लेकर नयी तकनीक विकसित की जा सकेगी और यह उपग्रह मोबाइल-टीवी सिग्नल को बढ़ाने में काफी मददगार साबित होगा। इसके जरिये टीवी संचार प्रणाली, टीवी से संबंधित संचार प्रणालियों और व्यवस्थाओं को परिष्कृत करने का अवसर मिलेगा। सीएमएस-०१ की मदद से टीवी चैनलों की दृश्य गुणवत्ता बेहतर होने के अलावा सरकार को टेली-एजुकेशन, टेली-मेडिसन को आगे बढ़ाने तथा आपदा प्रबंधन के दौरान मदद मिलेगी। यह उपग्रह ११ जुलाई २०११ को लांच किये गये संचार उपग्रह जीसैट-12 का स्थान लेगा, जो आगामी सात वर्षों तक एक्सटेंडेड सी-बैंड फ्रिक्वेंसी स्पेक्ट्रम में अपनी बेहतर सेवाएं देता रहेगा। जीसैट-१२ की मिशन अवधि आठ वर्ष की थी, जो पूरी हो चुकी है। इसरो प्रमुख डा. के. सिवन के मुताबिक कोरोना महामारी के दौर में भी इसरो ने कड़ी मेहनत की है और यह पूरे देश के लिए गर्व का विषय है। दरअसल सीएमएस-०१ इस साल का देश का दूसरा और अंतिम प्रक्षेपण था। इससे पहले ७ नवम्बर को इसरो ने पीएसएलवी-सी४९ के जरिये भू-निगरानी उपग्रह ईओएस-०१ को नौ अन्य विदेशी उपग्रहों के साथ प्रक्षेपित किया था। ईओएस-०१ अर्थ ऑब्जर्वेशन रीसैट उपग्रह की ही एक एडवांस्ड सीरीज है, जो कृषि, वानिकी और आपदा प्रबंधन सहायता में प्रयोग किया जाने वाला पृथ्वी अवलोकन उपग्रह है। यह एक ऐसा अग्रिम रडार इमेजिंग उपग्रह है, जिसका सिंथैटिक अपरचर रडार बादलों के पार भी दिन-रात तथा हर प्रकार के मौसम में स्पष्टता के साथ देख सकता है और इसमें लगे कैमरों से बेहद स्पष्ट तस्वीरें खींची जा सकती हैं। इन्हीं विशेषताओं के कारण इस उपग्रह के जरिये न केवल सैन्य निगरानी में मदद मिलेगी, बल्कि कृषि, वानिकी, मिट्टी की नमी मापने, भूगर्भ शास्त्र और तटों की निगरानी में भी यह काफी सहायक साबित होगा। कोरोना काल से ठीक पहले इसरो द्वारा १७ जनवरी २०२० को यूरोपीय अंतरिक्ष एजेंसी एरियनस्पेस के एरियन-५ रॉकेट के जरिये संचार उपग्रह जीसैट-३० प्रक्षेपित किया गया था। इसरो द्वारा हाल में अपने उपग्रहों के नाम उसके वर्ग के आधार पर रखने का फैसला किया गया था और सीएमएस-०१ पहला ऐसा संचार उपग्रह है, जिसे इसरो ने इस नयी उपग्रह नामकरण योजना के तहत कक्षा में स्थापित किया है। इससे पहले इसरो ने अपने भू-निगरानी उपग्रह का नाम ईओएस रखा था और अब संचार उपग्रह का नामकरण सीएमएस किया गया है। संचार उपग्रह सीएमएस-०१ के सफल प्रक्षेपण के बाद इसरो का अगला प्रक्षेपित किया जाने वाला रॉकेट पीएसएलवी-सी५१ होगा, जो फरवरी-मार्च २०२१ में लांच किया जायगा। पीएसएलवी-सी५१ का प्राथमिक पेलोड ६००-७०० किलोग्राम वजनी ब्राजील का उपग्रह होगा। पीएसएलवी-सी५१ भारत के पहले स्टार्टअप (पिक्ससेल) निर्मित भू-निगरानी उपग्रह को लेकर अंतरिक्ष में जायगा। पीएसएलवी-सी५१ इसके साथ स्पेसकिड्ज टीम के तहत छात्रों द्वारा निर्मित संचार उपग्रह और तीन विश्वविद्यालयों के समूह द्वारा निर्मित एक अन्य उपग्रह को भी लेकर जायगा। पीएसएलवी इसरो द्वारा संचालित एक ऐसी उन्नत प्रक्षेपण प्रणाली है, जिसे भारतीय वैज्ञानिकों द्वारा अपने उपग्रहों को अंतरिक्ष की कक्षा में प्रक्षेपित करने के लिए विकसित किया गया है। पीएसएलवी को भारतीय उपग्रहों के अलावा विदेशी उपग्रहों की लांचिंग के अलावा भी उपयोग किया जाता रहा है। यह एक चार चरण-इंजन वाला ऐसा रॉकेट है, जो ठोस तथा तरल ईंधन द्वारा वैकल्पिक रूप से छह बूस्टर मोटर्स के साथ संचालित किया जाता है और शुरुआती उड़ान के दौरान उच्च गति देने के लिए पहले चरण पर स्ट्रैप होता है। पीएसएलवी छोटे आकार के उपग्रहों को भू-स्थिर कक्षा में भी भेज सकने में सक्षम है और पीएसएलवी की सहायता से अभी तक सत्तर से भी ज्यादा अंतरिक्ष यानों को विभिन्न कक्षाओं में प्रक्षेपित किया जा चुका है। इसरो प्रमुख के सिवन के अनुसार इसरो टीम का शेड्यूल बेहद व्यस्त है क्योंकि इसरो टीम को आने वाले समय में चंद्रयान-३, आदित्य एल-१ उपग्रह, भारत के मानव अंतरिक्ष मिशन गगनयान और स्मॉल रॉकेट स्मॉल सेटेलाइट लांच ह्वीकल (एसएसएलवी) का प्रक्षेपण करना है।", 
  "Topic80": "देश में नये संसद भवन का निर्माण होने जा रहा है। संसद के नये भवन का शिलान्यास प्रधानमंत्री नरेन्द्र मोदी ने किया। भूमिपूजन से पूर्व प्रधानमंत्री मोदी ने परम्परागत रूप से गणेशजी का आह्वान किया। तत्पश्चात् संसद भवन की आधारशिला रखी। इस दौरान सर्वधर्म प्रार्थना का भी आयोजन किया गया। चार मंजिला नये भवन का निर्माण ९७१ करोड़ रुपये की अनुमानित लागत से ६४५०० वर्ग मीटर क्षेत्रफल में किये जाने का प्रस्ताव है। सम्भवत: भारत की स्वतन्त्रता की ७५वीं वर्षगांठ तक इस प्रस्तावित भवन को पूरा कर लिया जायगा। यह नयी इमारत भूकम्परोधी होगी एवं इसमें १२२४ सांसद बैठ सकेंगे। मौजूदा संसद सन् १९२७ में बनने के बाद से ही संसद भवन का इस्तेमाल हो रहा है। कुछ वर्ष पूर्व राज्यसभा में बदबू आने की घटना हुई थी। पता चला था कि कई जगहों पर सुरक्षा व्यवस्था के कारण वेंटिलेशन के लिए शाफ्ट एवं खिड़कियों को बंद कर दिया गया था। उसके बाद से ही महसूस किया जाने लगा था कि सुरक्षा की दृष्टि से नये इमारत की आवश्यकता है। संसद भवन के जिस निचले सदन में इस वक्त ५४३ सांसद बैठते हैं, वह मात्र १८० सदस्यों के लिए बनाया गया था। देश की बढ़ती आबादी के साथ सांसदों की तादाद बढ़ती गयी तो उनके लिए सीटें भी कम पड़ती गयीं। अब स्थिति यह है कि सांसदों की कतारों के बीच जो डेस्क होती है उसकी चौड़ाई काफी कम रह गयी है। यही वजह रही कि जुलाई, २०१२ में ही नये भवन के लिए परिकल्पना की जाने लगी थी। तब प्रधानमन्त्री मनमोहन सिंह और लोकसभा अध्यक्ष मीरा कुमार ने नये भवन की आवश्यकता महसूस की थी। लोकसभा के कई सांसदों की सीटें ऐसी हैं जहां से पूरे सदन का परिदृश्य दिखना मुश्किल होता है। विशेषज्ञों के अनुसार संसद भवन की इमारतों की उम्र ६० से ७० वर्ष ही होती है। क्योंकि सुरक्षा के बढ़ते मानकों को ध्यान में रखना कठिन होता है। मौजूदा संसद भवन लगभग नब्बे वर्ष से ऊपर का हो चुका है। वक्त के साथ कमजोर भी होने लगता है। कई जगह सीलन से पत्थर टूट रहे हैं। इमारत में आवश्यकता के अनुरूप इतने कमरे बना दिये गये जो इसकी मूल योजना से कहीं मेल नहीं खाते। सुरक्षा की दृष्टि से भवन के कई हिस्सों को बंद कर दिया गया और अत्याधुनिक उपकरण लगा दिये गये। आस्ट्रेलिया, कनाडा के संसद भवन का निर्माण भी १९२७ के आसपास ही किया गया था परन्तु आस्ट्रेलिया ने १९८७ में ही नये भवन में संसद को स्थानान्तरित कर दिया। इसी प्रकार कनाडा ने भी आठ वर्ष पूर्व ही भवन को नया स्वरूप दे दिया। इसलिए आवश्यक हो गया था कि भारत में भी संसद भवन को नये कलेवर एवं अत्याधुनिक सुविधाओं के साथ तैयार किया जाय। इस भवन को २०२४ तक पूरा करने की योजना है। नये भवन को सभी आधुनिक आडियो-वीडियो संचार सुविधाओं और डाटा नेटवर्क प्रणालियों से सुसज्जित किया जायगा। साथ ही इस बात पर विशेष ध्यान दिया जायगा कि सत्रों के आयोजन में कम से कम व्यवधान हो और पर्यावरण सम्बन्धी सभी सुरक्षा उपायों का पालन किया जाय। नये भवन का निर्माण आत्मनिर्भर भारत का प्रमुख उदाहरण होगा। भूकम्परोधी इस भवन से देश की सांस्कृतिक विविधता के भी दर्शन होंगे। विशाल संविधान कक्ष में भारत की लोकतांत्रिक धरोहर को प्रदर्शित किया जायगा। नया भवन बनाने के बाद पुराने भवन को संग्रहालय के तौर पर संरक्षित किया जायगा तथा इसे दर्शनार्थियों के अवलोकनार्थ खोला जायगा। बड़ी उपलब्धि यह राहत की बात है कि कोरोना की लड़ाई में वैक्सीन का इन्तजार अब खत्म होनेवाला है। इसको जन-जन तक पहुंचाने की तैयारियां युद्ध स्तर पर शुरू हो गयी है। टीका लगाने के लिए स्वास्थ्यकर्मियों को जहां प्रशिक्षित किया जा रहा है और वैक्सीन के उचित रख-रखाव के लिए राज्यों में स्टोरेज सेण्टर बनाये जाने का काम जोरों पर है, वहीं इसकी निगरानी के लिए भारत प्लेटफार्म तैयार कर रहा है। कोरोना से बचाव के लिए दुनिया को वैक्सीन के साथ उसका सुचारू विवरण सुनिश्चित कराने के लिए को-विन (कोरोना वैक्सीन के इंटेलीजेंस नेटवर्क) प्लेटफार्म (एप) उपलब्ध करायेगा। इस एप के जरिये वैक्सीन के कम्पनी से निकलने से लेकर व्यक्ति को लगाये जाने तक उस पर नजर रखी जा सकेगी। वैक्सीन की जरूरत और उपलब्धता के साथ उसे लेने वाले व्यक्ति की भी पूरी जानकारी एप के जरिये उपलब्ध होगी। भारत में लगायी जानेवाली कोरोना वैक्सीन पूरी तरह सुरक्षित होगी इसका भरोसा प्रधानमंत्री ने भारतवासियों को दिलाया है। यह जरूरी भी है कि जो टीका लोगों को लगाया जाय वह पूरी तरह सुरक्षित हो, क्योंकि फाइजर का टीका लगवाने के बाद लोगों में देखे गये दुष्प्रभाव चिन्ता बढ़ाने वाले हैं। ऐसे में हैदराबाद की फार्मा कम्पनी की स्वदेशी कोवैक्सीन की ओर दुनिया की नजर है, जो ट्रायल में पूर्ण सफल रही है। यह भारत की बड़ी उपलब्धि है क्योंकि भारत ने कोरोना से लड़ाई में जिस तरह विकसित राष्ट्रों को पछाड़ा है वह गौरवान्वित करने वाला है। दवा से लेकर जरूरत की सभी चीजों को भारत ने विश्व के देशों तक पहुंचाकर मानवता की सेवा की है। अब भारतवासियों के साथ दुनिया के कई देशों को स्वदेशी वैक्सीन उपलब्ध करानेकी उसकी प्रतिबद्धता देशका गौरव बढ़ानेवाली है। इसके लिए केन्द्र सरकारकी दृढ़ इच्छाशक्ति और वैज्ञानिकोंकी दिन-रातकी मेहनत की जितनी भी सराहना की जाय, कम होगी।", 
  "Topic81": "वित्तमंत्री निर्मला सीतारमण लोकसभा में आम बजट पर विपक्ष के सवालों का जवाब देते हुए आक्रामक रहीं। बजट सत्र के पहले चरण का कल आखिरी दिन था। वित्तमंत्री ने कहा, मौजूदा बजट भारत को आत्मनिर्भर बनाने की दिशा में आगे बढ़ चला है। अब हम वैश्विक स्तर पर अपनी उपस्थिति दर्ज करा रहे हैं। बजट नीतियों पर आधारित है। कोरोना महामारी जैसी चुनौतीपूर्ण स्थिति भी सरकार को दीर्घकालिक परिस्थितियों में भी आवश्यक सुधार लाने से रोक नहीं सकी। सबसे बड़ा मुद्दा इस बार जो उभरा वह किसानों का था। इसपर भी वित्तमंत्री ने सरकार की नीतियों को स्पष्ट करते हुए कहा कि मोदी सरकार किसानों को आत्मनिर्भर बनाने की कोशिश कर रही है। किसान के लिए खेती महज कारोबार नहीं है, यह उसके लिए भावनात्मक विषय है। यही कारण है कि किसानों का जज्बा हमेशा बुलन्द रहता है। परन्तु इस बार जिस प्रकार से राष्ट्रीय एवं अन्तरराष्ट्रीय स्तर पर किसानों को निशाने पर रखा गया, वह निन्दनीय है। वित्तमंत्री ने संसद में विपक्ष, खासकर कांगे्रस के पूर्व अध्यक्ष राहुल गांधी के वक्तव्य पर उन्हें घेरा। वित्तमंत्री का कहना था कि राहुल गांधी प्रधानमंत्री का सम्मान नहीं करते। चाहे वह पूर्व प्रधानमंत्री डा. मनमोहन सिंह हों या मौजूदा प्रधानमंत्री नरेन्द्र मोदी। अमर्यादित टिप्पणी से लोग आहत हैं। यह चिन्ता का विषय है कि लोकतन्त्र एवं संवाद के मौलिक अधिकार की बातें कर लोग मर्यादा की सीमाएं लांघते जा रहे हैं। जब हमारे नेता इस प्रकार का आचरण करेंगे तो आमजन भी इससे प्रभावित हुए बिना नहीं रह सकेंगे। अत्यन्त चिन्ता का विषय है कि दोनों सदन, लोकसभा एवं राज्यसभा को जहां नीर-क्षीर, विवेक का मन्दिर कहा जाता रहा हो, जहां गरिमामय वक्तव्यों को सर्वदा उच्च श्रेणी में रखा जाता रहा हो, वह आज निम्रस्तरीय आरोप-प्रत्यारोपों का दौर भी देख रहा है। अब संसद में गरिमामय पलों को आहूत करने के लिए सभी दल तत्पर दिखते हैं। अभी दो दिन पूर्व ही भावुक पलों का गवाह बना था सदन, जब समस्त देशवासियों ने देखा कि गुलाम नबी आजाद की विदाई पर मोदी अत्यन्त भावुक दिखे। वहीं, बड़ी पार्टी के पूर्व अध्यक्ष का प्रधानमंत्री के लिए अमर्यादित टिप्पणी व्यथित करती है। निर्मला सीतारमण दस प्रश्नों के माध्यम से विपक्ष, खासकर कांग्रेस को घेरती नजर आयीं। बजट चर्चा के दौरान राहुल गांधी सहित कांग्रेस के सदस्यों द्वारा वाकआउट पर भी सीतारमण ने कटाक्ष किया। अब हमारे राजनेताओं को भी अपनी भाषा पर नियन्त्रण करने का उपक्रम करना होगा। जिस प्रकार की भाषा का प्रयोग किया जा रहा है, वह निन्दनीय है। नागरिक संशोधन कानून के खिलाफ दिल्ली के शाहीनबाग में हुए प्रदर्शन को लेकर सुप्रीम कोर्ट ने अपने पुराने फैसले पर पुनर्विचार करने से इनकार कर दिया है। याचिका खारिज करते हुए न्यायमूर्ति संजय किशन कौल, न्यायमूर्ति अनिरुद्ध बोस और न्यायमूर्ति कृष्ण मुरारी ने कहा कि विरोध का अधिकार कभी भी और कहीं भी नहीं हो सकता। सच है कि विरोध जताने के लिए धरना-प्रदर्शन लोकतन्त्र का हिस्सा है, परन्तु उसकी भी एक समय-सीमा तय होनी चाहिए। आमजन को परेशानी में डालकर किसी भी धरना-प्रदर्शन को उचित नहीं ठहराया जा सकता। इससे पहले भी सुप्रीम कोर्ट ने अक्तूबर, २०२० में फैसला सुनाया था कि प्रदर्शन के लिए जगह चिह्नित होनी चाहिए। यदि कोई व्यक्ति या समूह चिह्नित स्थान से बाहर धरना-प्रदर्शन करता है तो नियमत: प्रदर्शनकारियों को हटाने का अधिकार पुलिस के पास है। जिस प्रकार शाहीनबाग में सार्वजनिक स्थान पर प्रदर्शनकारियों ने कब्जा कर लिया था, उससे आम जनता अत्यन्त परेशान थी। लोगों को लम्बा रास्ता तय करना पड़ रहा था। बच्चों को स्कूल जाने में दिक्कतें आ रही थीं। साथ ही एम्बुलेंस में गम्भीर मरीजों की स्थिति जानलेवा साबित हुई। माननीय न्यायालय का कहना सर्वाधिक उपयुक्त है कि विरोध के अधिकार का यह आशय नहीं है कि आन्दोलनकारी अपनी ही सहूलियत देखें। अपनी मांगों के आगे वह सामान्यजन की उपेक्षा कर दें। शाहीनबाग में जिस प्रकार की परिस्थितियां प्रतिदिन निर्मित हो रही थीं, उसमें विरोध कम और राजनीतिक साजिशें अधिक दृष्टिगत हुर्ईं। आम तौर पर देखा गया है कि मुद्दाविहीन दलों के लिए छोटे-छोटे मुद्दे भी सृजित करने में देर नहीं लगती और फिर उसपर इस प्रकार की राजनीति गढ़ी जाने लगती है कि वह झूठ भी सच प्रतीत होने लगता है। कई बार राजनीतिकी आग में छोटे मुद्दे को झोंककर वातावरण को इस प्रकार विषाक्त बना दिया जाता है कि हिंसा, तोडफ़ोड़ या फिर सड़कों पर लम्बे धरना-प्रदर्शन देखने को मिलते हैं। नागरिकता संशोधन कानून पर भी कुछ इसी प्रकार का माहौल बनाया गया। गलत धारणाएं बनाकर शाहीनबाग में धरना-प्रदर्शन को लम्बा खींचा गया और उसकी परिणति दंगों में तब्दील हुई, जिसमें आम निर्दोष नागरिकों पर कुप्रभाव पड़ा, जबकि सचाई यह है कि  नागरिकता संशोधन कानून अबतक लागू ही नहीं हो पाया है। यदि कानून की सम्भावनाओं और आशंकाओं को लेकर इस प्रकार आन्दोलन और धरना-प्रदर्शन होने लगे तो फिर देश को कानूनों से चलाना मुश्किल हो जायगा। अत: सुप्रीम कोर्ट द्वारा उक्त याचिका खारिज करना भविष्य में धरना-प्रदर्शन पर एक प्रकार से दिशा-निर्देश माना जायगा।", 
  "Topic82": "कोरोना की तीसरी लहर की आहट के बीच संसद का मानसून सत्र आज सोमवार से प्रारम्भ हो रहा है, जिसके १३ अगस्त तक चलने की सम्भावना है। इस छोटे सत्र में अधिक से अधिक काम करने की सरकार की पूरी कोशिश रहेगी। इसमें सफलता इस बात पर निर्भर है कि विपक्ष का सदन के अन्दर कैसा रवैया रहता है। मानसून सत्र के सुचारु संचालन के लिए प्रधान मंत्री नरेन्द्र मोदी ने रविवार को प्रात: सर्वदलीय बैठक बुलायी और लोकसभा अध्यक्ष ने सायंकाल सभी दलों के नेताओं से वार्ता की। सरकार की कोशिश है कि इस सत्र में तीन अध्यादेशों सहित कुल २३ विधेयक संसद में पारित कर लिये जायं। इनमें १७ नये विधेयक हैं, जो काफी महत्वपूर्ण हैं। भाजपा सांसद रवि किशन जनसंख्या नियंत्रण पर निजी विधेयक प्रस्तुत कर सकते हैं, वहीं राजस्थान के सांसद किरोड़ी लाल मीणा भी समान नागरिक संहिता पर निजी विधेयक पेश कर सकते हैं। माता-पिता और वरिष्ठ नागरिकों के रखरखाव और कल्याण के लिए भी विधेयक प्रस्तुत किया जायगा। देश में ८० वर्ष से अधिक उम्र के १३.५ करोड़ बुजुर्ग हैं। उनके रख रखाव खर्च की अधिकतम सीमा दस हजार रुपये को हटाया जायगा। आर्थिक सुधार वाले विधेयकों पर विशेष जोर रहेगा, जिससे कि अर्थव्यवस्था को गति दी जा सके। इन विधेयकों में दीवालिया कानून संशोधन का विधेयक भी शामिल है। बिजली कानून में संशोधन से सम्बन्धित बहुप्रतीक्षित विधेयक भी पेश किया जायगा। यह कानून विद्युत उपभोक्ताओं को निर्वाध आपूर्ति के साथ दूसरी सुविधाओं का भी रास्ता साफ करेगा। सत्ता और विपक्ष दोनों ने संसद सत्र के दौरान मजबूती से अपना पक्ष रखने की रणनीति बनायी है। प्रधान मंत्री ने अपने मंत्रियों और राजग के सांसदों को पूरी तैयारी के साथ सदन में उपस्थित रहने का निर्देश दिया है। वहीं विपक्ष ने महंगी, पेट्रोल-डीजल के दामों में वृद्धि, कोरोना के टीकों की कमी, किसान आन्दोलन, राफेल सौदा, भ्रष्टाचार और राष्ट्रीय सुरक्षा जैसे मुद्दों पर सरकार को घेरने की कोशिश करेगी। तृणमूल कांगे्रस बंगाल चुनावों का भी मुद्दा उठा सकती है और भाजपा उसका मजबूत जवाब देने को भी तैयार है। वर्ष २०२० के बजट सत्र से लेकर अब तक संसद का कामकाज काफी प्रभावित हुआ। बजट सत्र भी समय से पहले समाप्त करना पड़ा। वर्तमान में देश कोरोना महामारी सहित अनेक चुनौतियों का सामना कर रहा है। ऐसी स्थिति में सरकार और विपक्ष दोनों का दायित्व है कि मानसून सत्र सुचारु रूपसे चले और समय की बर्बादी कदापि नहीं हो। राष्ट्रहित से जुड़े मुद्दों पर संवेदनशीलता के साथ कार्य करने की जरूरत है, इसका ध्यान दोनों पक्षों को रखना होगा। सर्वोच्च न्यायालय के मुख्य न्यायाधीश न्यायमूर्ति एन वी-रमण का विवाद को मध्यस्थता से हल करने का सुझाव सामयिक और प्रासंगिक है। सीजेआई रमण ने शनिवार को मध्यस्थता के महत्व को रेखांकित करते हुए कहा कि सौहार्दपूर्ण ढंगसे शांति पाना हिंसा से बेहतर है। हर विवाद के समाधान के लिए मध्यस्थता अनिवार्य रूप से पहला कदम होना चाहिए। प्रधान न्यायाधीश का यह वक्तव्य भी काफी मायने रखता है कि किसी भी समाज में राजनीतिक, आर्थिक, सामाजिक सांस्कृतिक और धार्मिक सहित अन्य कारणों से संघर्ष अपरिहार्य है, ऐसे में संघर्ष समाधान के लिए तंत्र विकसित करने की जरूरत है। भारत और कई एशियाई देशों में विवादों के सहयोगात्मक और सौहार्दपूर्ण हल निकालने की लंबी और समृद्ध परम्परा रही है। उन्होंने भारतीय अदालतों में ४.५ करोड़ लम्बित मामलों के आंकड़ों पर आपत्ति जतायी और कहा कि इसे न्यायापालिका की लम्बित मामलों को निबटाने में असमर्थता के तौर पर देखा जाता है। न्याय में देरी के लिए लम्बित मामलों को दोष देना अतिशयोक्ति है। दरअसल आरामदेह मुकदमेबाजी इसका प्रमुख कारण है जिसके जरिये साधन सम्पन्न लोग न्याय प्रक्रिया को हताश करते हैं जिससे न्याय में विलम्ब होता है। देश में कानूनी सहायता कार्यक्रम सराहनीय है। इसके जरिए ७० फीसदी आबादी की न्याय तक आसान पहुंच उल्लेखनीय उपलब्धि है। न्याय में विलम्ब से अदालतों में मुकदमों का बोझ बढ़ता जा रहा है जो गम्भीर चिंता का विषय है। संसाधनों की कमी पूरा करने की राह में आ रही दिक्कतों से निबटने के लिए विकल्प तलाशना होगा। इस दिशा में मध्यस्थता का सुझाव अनुकरणीय है। इससे धन और समय की बचत तो होगी ही, साथ ही वादी और प्रतिवादी को तनाव और अनावश्यक दौड़ धूप से मुक्ति भी मिलेगी।", 
  "Topic83": "भारतीय अर्थव्यवस्था को मजबूती देने के लिए सरकार को नोट छापने के सुझाव दिये जा रहे हैं। भारत में १९९७ तक आरबीआई सरकारी घाटे की भरपाई नये करंसी नोट छापकर करता रहा है। हालांकि इस तरह से सरकारी घाटे की भरपाई करने के काफी नुकसान भी होते हैं। इसीलिए १९९४ में तत्कालीन वित्तमंत्री और तत्कालीन आरबीआई गवर्नर ने १९९७ से इस सुविधा को बंद करने का फैसला किया। लेकिन मौजूदा हालात में अनेक अर्थशास्त्री कह रहे हैं कि सरकार को वित्तीय घाटे की भरपाई के लिए नये करेंसी नोट छपवाने ही होंगे। उनका कहना है कि सरकारी कर्ज के मुद्रीकरण के बिना मांग में इतनी बड़ी वृद्धि का प्रबंधन नहीं किया जा सकता है। लेकिन ऐसे कई कारण हैं सरकार ने अबतक आरबीआई से नये करेंसी नोट छापने के लिए नहीं कहा है। कुछ आर्थिक विशेषज्ञों के मताबिक नोट छापकर अर्थव्यवस्था में उपलब्ध करना बहुत ही जटिल मुद्दा है। सरकार को इससे बचना चाहिए। इसके विकल्प के रूप में निश्चित तौर पर संकट के इस दौर में सरकार को कर्ज लेकर ज्यादा से ज्यादा खर्च चाहिए। यह सरकार की एक बड़ी जिम्मेदारी है। लेकिन हमें यह नहीं भूलना चाहिए कि १९९१ में भुगतान संकट और २०१३ में नजदीकी वित्तीय संकट वित्तीय लापरवाही का ही परिणाम था। आखिर नये करेंसी नोट छापकर प्रसारित करने में सरकारी दिक्कत क्या हो सकती है। इसका जवाब करेंसी नोट की छपाई से नहीं, बल्कि इसकी वापसी से जुड़ा है। विशेषज्ञों के मुताबिक सरकार को मांग बढ़ाने के लिए यह सुविधा दी जाती है। लेकिन यदि सरकार जल्द से जल्द इसका भुगतान नहीं कर पाती है तो दूसरे आर्थिक संकट की समस्या खड़ी हो जाती है। नये करेंसी नोट और पुराने नोट एक साथ चलन में आने पर महंगी आसमान छूने लगती है। आर्थिक संकट के हालात कैसे बनते हैं, हमें इसे समझना होगा। सरकार नये छापे गये नोटों का इस्तेमाल लोगों की आय और निजी मांग बढ़ाने में करती है। इससे महंगी बढ़ जाती है। महंगी में हल्की वृद्धि अर्थव्यवस्था के लिए अच्छी मानी जा सकती है, लेकिन यदि सरकार इसे समय पर नहीं थाम पाती तो पुरानी और नयी करेंसी के चलन में आने से बाजार में पैसे की बाढ़-सी आ जाती है। इससे महंगी आसमान छूने लगती है। जब तक सरकार इस उच्च मुद्रास्फीति यानी महंगी से निबट पाती है, तब तक काफी देर हो चुकी होती है। सरकार को यह समझने में देरी हो चुकी होती है कि उन्होंने जरूरत से ज्यादा कर्ज ले लिया। उच्च मुद्रास्फीति और बड़ा सरकारी कर्ज इकोनॉमी में अस्थिरता की जमीन तैयार कर देता है। इस समय भारत की अर्थव्यवस्था की सबसे बड़ी परेशानी उसका मांग पक्ष है। इस समय काफी लोगों के पास पैसे नहीं हैं कि वह खर्च करें, यानी कि अर्थव्यवस्था में खरीदने वाले खरीददारी नहीं कर रहे हैं। इस मांग पक्ष को बढ़ाने के कई तरीके हो सकते हैं। जिनके पास रोजगार नहीं है, उन्हें रोजगार दिया जाय। इसके अलावा दूसरी तरीके भी अपनाये जा सकते हैं। लेकिन इन सबके लिए पैसे की जरूरत पड़ेगी। पैसे को लेकर सलाह दी जा रही है कि सरकार को नोट छापना शुरू कर देना चाहिए। सरकार को नोट छापने का सुझाव इसलिए भी दिया जा रहा है क्योंकि अर्थव्यवस्था की हालत ठीक नहीं है। पिछले साल कुछ बड़े अर्थशास्त्रियों ने सुझाव दिया था कि गरीब तबके के अकाउंट में सीधे पैसा भेजा जाना चाहिए और इसके लिए सरकार को नये नोट छापने चाहिए। याद रहे कि हर देश की अर्थव्यवस्था डिमांड और सप्लाई के नियम पर चलती है। यदि डिमांड और सप्लाई का संतुलन बिगड़ जाय तो अर्थव्यवस्था में या तो गिरावट आयगी या बेहताशा महंगी बढ़ जायगी। अभी देश की अर्थव्यवस्था में जरूरत है डिमांड बढ़ाने की, लेकिन इसके साथ ही खूब सारा पैसा छापकर लोगों में बांटने वाली इकनॉमिक्स इतनी सीधी नहीं है। इसे एक उदाहरण से समझते हैं। मान लीजिए एक देश में सिर्फ पांच ही लोग रहते हैं और हर आदमी की सालाना आमदनी दस रुपये है। यानी पांच लोगों के पास कुल ५० रुपये। इस देश में साल के सिर्फ पांच किलो चावल ही होते हैं जो दस किलो के भाव से मिलते हैं। अब मान लीजिए इस देश में ज्यादा पैसे छापे जाते हैं तो लोगों की आमदनी दस रुपये के बजाय बीस रुपये हो जाती है। अब लोगों के पास ज्यादा पैसा आ गया तो वह ज्यादा चावल खरीदना चाहते हैं। लेकिन चावल तो पहले जितना ही है। बस उसकी डिमांड बढ़ गयी। इसलिए उसकी कीमत भी बढ़ जायगी। यानी महंगी बढ़ जायगी। ज्यादा पैसा छापने का सबसे बड़ा खतरा महंगी बढऩा ही है। हमारे पास कई देशों के उदाहरण हैं जहां ज्यादा पैसे छाप लिये तो महंगी हजारों गुना बढ़ गयी। हालिया उदाहरण जिम्बाब्वे और वेनेजुएला के हैं। वहां अर्थव्यवस्था को खराब हालत से निकालने के लिए सरकारों ने मुद्रा छपवायी। बाजार में पैसा बढ़ा तो मांग भी बढ़ी। चीजों की कीमतें भी बढऩे लगी। जिम्बाब्वे में तो २००८ में महंगी की वृद्धि दर करोड़ों में पहुंच गयी थी। हालात यह हो गये कि छोटी-सी चीज खरीदने के लिए भी बोरा भरकर पैसा लाना पड़ता था। ऐसा ही हाल हमने कुछ बरस पहले वेनेजुएला में देखा। इस स्तर तक महंगी बढऩे को अर्थशास्त्र की शब्दावली में हाइपरइंफ्लेशन कहा जाता है और किसी देश की अर्थव्यवस्था यदि एक बार हाइपरइंफ्लेशन में पहुंच जाय तो फिर वहां से निकलना मुश्किल होता है। इस तरह नोट छापना हमारे लिए एक बड़ा नुकसान साबित हो सकता है।", 
  "Topic84": "नेपाल में राजनीति पल पल में बदल रही है। अभी अभी नेपाल के सुप्रीम कोर्ट ने वहां के प्रधानमंत्री के पी शर्मा ओली को बर्खाश्त कर दिया है और यह आदेश दिया है कि देउबा को फिर से नेपाल का प्रधानमंत्री नियुक्त किया जाए। देउबा पहले भी नेपाल के प्रधानमंत्री रह चुके हैं और देश में लोकप्रिय हैं। शेर बहादुर देउबा के पी शर्मा ओली की जगह अब नेपाल के नये प्रधानमंत्री बन गये हैं। सुप्रीम कोर्ट ने एक महत्वपूर्ण फैसले में राष्ट्पति विद्योदेवी भण्डारी को          शीघ्रातिशीघ्र प्रधानमंत्री नियुक्त करने का निर्देश दिया है। सुप्रीम कोर्ट ने संसद को भी फिर से बहाल कर दिया है जिसे के पी शर्मा ओली ने भंग कर दिया था। सुप्रीम कोर्ट के इस निर्णय से के पी शर्मा ओली को बहुत बड़ा झटका लगा है। स्ंविधान पीठ के सभी न्यायाधीशों ने यह फैसला दिया है कि संसद के अधिकतर सदस्य चाहते हैं कि शेर बहादुर देउबा को फिर से प्रधानमंत्री बनाया जाए। भंग किये गये सदन के १४६ सांसदों ने राष्ट्रपति को ज्ञापन देकर यह प्रार्थना की है कि ओली को हटाकर देउबा को प्रधानमंत्री बनाया जाए। यहां यह ज्ञातव्य है कि के पी शर्मा ओली पूरी तरह चीन के पिलग्गू थे और दिन रात भारत के खिलाफ  बयानबाजी करते रहते थे। विपक्ष ने ओली द्वारा संसद भंग करने पर अदालत में चुनोती दी थी और यह कहा था कि संसद के निचले सदन की बहाली होनी चाहिये और नेपाली कांग्रेस के शेर बहादुर देउबा को फिर से प्रधानमंत्री नियुक्त किया जाना चाहिये। इसके साथ ही सुप्रीम कोर्ट ने प्रधानमंत्री ओली के सभी फैसलों को पलट दिया है। सुप्रीम कोर्ट ने कहा कि ऐसा करके उसने संविधान की रक्षा की है और नेपाल में लोकतंत्र को बचाया है। परन्तु ओली के समर्थक विपक्ष के इस दावे से सहमत नहीं हैं और विपक्ष का कहना है कि देउबा को प्रधानमंत्री नियुक्त कर सुप्रीम कोर्ट ने संविधान के बुनियादी ढांचे के खिलाफ काम किया है। परन्तु अधिकतर मधेशी तथा बिहार, यूपी के मूल निवासी जो नेपाल में बस गये हैं और नेपाल में जिनकी संख्या बहुतायत में है, वे सुप्रीम कोर्ट के इस फैसले से पूर्णत: सहमत हैं और उन्होंने इसका भरपूर स्वागत किया है। अब जब संसद फिर से बहाल हो गई है तो सभी फैसले अब संसद ही करेगी। नेपाल यद्यपि छोटा सा देश है परन्तु वहां की ८० प्रतिशत जनता हिन्दू धर्म को मानती है और भारत से उनका बहुत बड़ा लगाव है। सदियों से भारत और नेपाल के बीच लोगों का आना जाना लगा रहता है और दोनों देशों के लोगों का आपस में बेटी-रोटी का रिश्ता है। जब कुछ वर्ष पहले नेपाल में राजशाही का अन्त हुआ था तो लोगों को उम्मीद जगी थी कि अब नेपाल में लोकतंत्र मजबूत होगा। परन्तु सारी उम्मीदों पर उस समय पानी फिर गया जब माओवादियों में सत्ता में दखल देना शुरू कर दिया। तब से आज तक लगातार नेपाल की सरकार अस्थिर रही है। नेपाल की सरकार में जब माओवादियों का वर्चस्व बढ़ गया तब चीन ने प्रत्यक्ष और परोक्ष रूप से दखल देना शुरू कर दिया। के पी शर्मा ओली पूरी तरह चीन के पिछलग्गू थे। अत: जब देउबा को प्रधानमत्री के रूप में नियुक्त किया तब वहां के मधेशियों तथा बिहार, उत्तर प्रदेश के मूल निवासियों ने इसका भरपूर स्वागत किया और आज भी लगता यही है कि इन मधेशियों में खुशी की लहर कम नहीं होगी। पीछे मुड़कर देखने से लगता है कि लोगों ने जो उम्मीद की थी कि नेपाल में लोकतंत्र मजबूत होगा वह सब समाप्त हो गयी है। देउबा सरकार के आने से भारतीय मूल के लोगों में प्रसन्नता तो जरूर हुई है। परन्तु उन्हे एक डर सता रहा है कि कहीं चीन पीछे से षडयंत्र कर देउबा सरकार को गिरा न दें। जब नयी सरकार नेपाल में बनी तो भारत में हर वर्गके लोगों ने हृदय से इसका समर्थन किया। भारत में लोगों को लगता है कि अब नेपाल आने जाने में सरकार पहले की तरह कोई अडंग़ा नहीं लगाएगी और देर या सबेर नेपाल के साथ भारत के संबंध सामान्य हो जाएंगे। के पी शर्मा ओली ने भारत के खिलाफ  जो विषवमन करना शुरू कर दिया था उसे न तो भारत सरकार ने पसन्द किया था और न नेपाल में बसे भारतीय मूल के लोगों ने। उम्मीद की जानी चािहये कि अब वह दौर समाप्त होगा और नेपाल में रहने वाले भारतीय सुरक्षित रहेंगे। कुल मिलाकर देउबा सरकार के आने से भारत में हर पार्टी के लोगों में उत्साह बढ़ गया है। उम्मीद की जाती है कि पहले की तरह ही भारत और नेपाल के संबंध मधुर हो जाएंगे।", 
  "Topic85": "सुरक्षा मामलों पर मंत्रिमंडलीय समिति (सीसीएस) ने विशेष रूप से चीन से लगती सीमा की सुरक्षा के लिए गठित भारत-तिब्बत सीमा पुलिस (आइटीबीपी) की सात नई बटालियन के गठन को मंजूरी दे दी है। सीमा पर चीन की लगातार सैन्य आक्रामकता के बावजूद पिछले एक दशक में पहली बार आइटीबीपी की बटालियनों की संख्या में इजाफे का फैसला किया गया है। अब 1,808 करोड़ की लागत और कम से कम नौ हजार नए जवानों के साथ आइटीबीपी चीन से लगती 3,488 किलोमीटर लंबी सीमा पर 47 नई सुरक्षा चौकियां बनाएगा और ये सभी अरुणाचल प्रदेश में होंगी। साथ ही पूर्वी लद्दाख तक हर मौसम में पहुंच के लिए सामरिक दृष्टि से बेहद अहम नीमू-पदम-दारचा सड़क मार्ग पर सिनकुन ला सुरंग के निर्माण को भी मंजूरी दी गई है। लगभग 16,580 फुट की ऊंचाई पर बनने वाली इस सुरंग के दिसंबर 2025 तक पूरा हो जाने के बाद पूर्वी लद्दाख के लिए इस सबसे छोटे बारहमासी रास्ते से सैन्य साजोसामान और रसद की तेजी से आपूर्ति आसान हो जाएगी। खास बात यह कि यह मार्ग चीनी और पाकिस्तानी तोपों की पहुंच से दूर है। इसके अलावा, समिति ने सीमाई गांवों के विकास और वहां से पलायन को रोकने के लिए ‘वाइब्रेंट विलेज कार्यक्रम’ (वीवीपी) का एलान किया है। ये तीनों फैसले सीमा पर चीनी आक्रामकता से निपटने के लिए सरकार की रणनीति की ओर इशारा करते हैं। इसके तहत सीमाई इलाकों के गांवों में संपर्क सुविधाओं को बढ़ाया जाएगा, ताकि वे सुरक्षा बलों की आंख और कान का काम कर सकें। आइटीबीपी के जरिए निगरानी और त्वरित कार्रवाई की क्षमता बढ़ाने के साथ सैन्य साजोसामान और रसद की आपूर्ति के लिए सुरक्षित मार्गों का निर्माण होगा। अरुणाचल सीमा पर आइटीबीपी की सुरक्षा चौकियों और शिविरों के निर्माण से सामरिक रूप से महत्त्वपूर्ण इलाकों की निगहबानी और घुसपैठ की किसी भी कोशिश के खिलाफ तत्काल कार्रवाई की क्षमता में इजाफा होगा। सुरक्षा विशेषज्ञों का मानना है कि ‘वीवीपी’ से सीमाई इलाकों में चीनी गतिविधियों के बारे में सूचनाओं का प्रवाह बढ़ेगा और इन गांवों में विकास से स्थानीय लोगों में भारत के प्रति भरोसा मजबूत होगा। सीमा पर अग्रिम सैन्य अड्डों तक हर मौसम में रसद की आपूर्ति सुनिश्चित करने के लिए सुरंगों का निर्माण भारत की प्राथमिकता है। ये सुरंगें सिर्फ आवाजाही के लिए नहीं, बल्कि गोला-बारूद, मिसाइल, र्इंधन और खाने-पीने की चीजों के भंडारण के लिए भी उपयोगी हैं।  इसी के साथ सरकार को अब बारह किलोमीटर लंबी सासेर ला सुरंग के प्रस्तावित निर्माण को भी मंजूरी देने में देर नहीं करनी चाहिए, ताकि दारबुक-श्योक-दौलत बेग ओल्डी मार्ग पर चीनी हमले या बमबारी की जद में आने की स्थिति में उत्तर पूर्वी लद्दाख की सबसे अग्रिम हवाई पट्टी दौलत बेग ओल्डी तक पहुंचने का एक वैकल्पिक मार्ग कायम हो सके। यह स्वागतयोग्य है कि चीन सीमा को लेकर भारत सरकार अपने परंपरागत रक्षात्मक रुख से किनारा कर रही है। दशकों से तक सीमा पर सड़कों और अन्य आधारभूत ढांचे के निर्माण को लेकर सरकारें आशंकित रही हैं। उनका मानना था कि युद्ध की स्थिति में चीनी फौज इन सड़कों पर कब्जा कर आवाजाही के लिए इनका इस्तेमाल कर सकती है। निश्चित रूप से अब वह स्थिति नहीं है। भारत अब सीमा पर सड़क मार्गों और सैन्य तैयारी में काफी आक्रामक तरीके से इजाफा कर रहा है। अगर चीन की ‘सलामी स्लाइसिंग’ यानी छोटे-छोटे टुकड़ों में कब्जा करके कुछ सालों में इलाके का नक्शा बदल देने की रणनीति को विफल करना है तो सीमा पर निगरानी, संपर्क और सैन्य तैयारियां बढ़ाने का कोई विकल्प नहीं है।", 
  "Topic86": "शिव कोई व्यक्ति या शरीर नहीं है। शिव शाश्वत तत्व है, जो सब तत्वों का सार है। यह वह मूल तत्व है, जिससे प्रत्येक की उत्पत्ति एवं पालन होता है और इसी में विलीन हो जाता है। इस अति सूक्ष्म एवं अप्रत्यक्ष तत्व को कोई कैसे समझा सकता है। नटराज अथवा ब्रह्मांड के नर्तक के रूप में इस शिव तत्व की अति सुंदर और अपरिमेय अभिव्यक्ति अपनी संपूर्णता के साथ समाहित है। भौतिक और आध्यात्मिक सृष्टि के मध्य निरंतर नर्तन करने वाला अप्रतिम अद्भुत प्रतीक है नटराज। नटराज की १०८ भंगिमाओं में से सबसे प्रिय और मोहक है, आनन्द तांडव। इसमें अभिव्यक्त शिव तांडव का सौंदर्य, लालित्य एवं गरिमा अद्वितीय है। भौतिक जगत के प्रति वैराग्य तथा गहन साधना के द्वारा ही इस रहस्यमय जगत में प्रवेश पाकर आनन्द तांडव के अनुभव योग्य हो सकते हैं। इस सृष्टि की अनगिनत परते हैं। जो अति सूक्ष्म जगत के भीतर प्रवेश पा जाता है, वह पाता है कि शिव का नर्तन निरंतर सातत्य रूप से चल रहा है। इस आनंदपूर्ण नृत्य का अनुभव वही कर सकता है जो शरीर, मन, बुद्धि और अहंकार की जटिलता से मुक्त हो गया हो। शिव अनादि और अनंत हैं अर्थात जन्म एवं मृत्यु से भी परे हैं। शिव को किसी आकार, समय और स्थान के साथ सीमित करने का अर्थ है कि सर्वव्यापक, सर्वशक्तिमान और सर्वज्ञानी के इस अनंत सिद्धांत को संपूर्णत: नहीं समझ पाना। नर्तक शिव के दाएं ऊपरी हाथ में डमरू विद्यमान है, जो अनंतता का प्रतीक है। यह ध्वनि और आकाश को और निरंतर विस्तार एवं विलीन होने वाली ब्रह्मांड की अबाधित गति को दर्शाता है। यह परिमित नाद द्वारा ब्रह्मनाद का प्रतीक है। नटराज के ऊपरी बाएं हाथ में अग्नि, इस ब्रह्मांड की मौलिक ऊर्जा की प्रतीक है। आनंद इस ऊर्जा को ऊपर उठाता है, जब कि सांसारिक सुख इस ऊर्जा को नष्ट कर देते हैं। नीचे का दायां हाथ, जो अभय मुद्रा में है वह संरक्षण और सुशासन को सुनिश्चित करता है। नटराज का आनंद तांडव सृष्टि के चक्र का प्रतीक है, जिसमें निरंतर उत्पत्ति और विनाश घटता रहता है। सारा जगत कुछ भी नहीं है केवल ऊर्जा की एक ताल है, जो कि लगातार विस्तृत और संकुचित होती रहती है। शास्त्रों में शिव तत्व को सर्वव्यापी के रूप में दर्शाया गया है अपनी दिनचर्या के कार्यों से ऊपर उठकर सर्वोच्च महिमा एवं अनंत सत्ता के ध्यान में डूबने का, भोले और आनंदपूर्ण शिव तत्व में समाने का शिवरात्रि अद्वितीय समय है। ऐसा कहा जाता है कि शिव के ऊपर चढ़ाये जानेवाले सर्वोत्तम पुष्प है ज्ञान, समभाव एवं शांति। आप जब अलग-अलग तरह के विचारों और भावनाओं से गुजरते हैं, तो आपकी सांस की बनावट अलग-अलग तरह की होती है। जब क्रोधित होते हैं तो अलग तरीके से सांस लेते हैं। शांत होने पर दूसरे तरीके से सांस लेते हैं। बहुत खुश होते हैं तो दूसरे तरीके से सांस लेते हैं। अगर आप दुखी होते हैं तो आप दूसरे तरीके से सांस लेते हैं। आप जिस तरीके से सोचते हैं, उसी तरीके से सांस लेते हैं। शांभवी में सांस की एक बहुत सरल प्रक्रिया का इस्तेमाल करते हैं, लेकिन इसका संबंध सांस से नहीं है। सांस सिर्फ एक माध्यम हैए वह सिर्फ  एक आरंभ है। जो घटता हैए वह सांस से संबंधित नहीं है। प्राणायाम वह विज्ञान है, जहां सजग होकर एक खास तरीके से सांस लेने पर आपके सोचनेए, महसूस करने, समझने और जीवन का अनुभव करने का तरीका बदला जा सकता है। अगर मैं आपसे अपनी सांस पर नजर रखने को कहूं, जो इन दिनों लोगों द्वारा की जाने वाली सबसे सामान्य क्रिया है, तो आपको लगेगा कि आप सांस पर ध्यान दे रहे हैं, लेकिन असल में ऐसा नहीं होता। अगर मैं आपकी सांस को बाहर निकाल लूं, तो आप और आपका शरीर अलग-अलग हो जाएंगे क्योंकि जीव और शरीर कूरमा नाड़ी से बंधे हैं। यह उसी तरह है कि अगर कोई आपके हाथ का स्पर्श करे तो आपको लगता है कि आप उस व्यक्ति के स्पर्श को जानते हैं, लेकिन असल में आप सिर्फ  अपने शरीर के अंदर उत्पन्न संवेदनों को जानते हैं, आप नहीं जानते कि दूसरा व्यक्ति कैसा महसूस करता है। सांस ईश्वर के हाथ की तरह है। आप उसे महसूस नहीं करते। जब कोई अपनी इच्छा से पूरी तरह शरीर को छोड़ता है तो हम उसे महासमाधि कहते हैं। इसे आम तौर पर मुक्ति या मोक्ष के रूप में जाना जाता है। यह ऐसी चीज है, जिसकी चाह हर योगी को है और यह ऐसी चीज है जिसके लिए हर मनुष्य प्रयास कर रहा है, चाहे जानबूझकर या अनजाने में। आप समभाव के एक असाधारण अनुभव पर पहुंच गए हैं, जहां शरीर के अंदर क्या है और बाहर क्या हैए उसमें कोई अंतर नहीं है। खेल खत्म हो चुका है। वे किसी न किसी रूप में अपना विस्तार करना चाहते हैं और यह परम विस्तार है।", 
  "Topic87": "कोविड के इस काल में वर्तमान चालू खर्चों को सरकार पोषित नहीं कर पा रही है। यद्यपि वर्तमान वर्ष २०२१-२०२२ के बजट में केंद्र सरकार ने पूंजी खर्चों में लगभग ३५ प्रतिशत की वृद्धि की है और वर्तमान वर्ष में ५.५ लाख करोड़ रुपए का पूंजी खर्च करने का प्रस्ताव है परंतु यह फलीभूत होगा कि नहीं यह निश्चित नहीं है। इस निवेश में नई तकनीकों का क्या हिस्सा है यह भी स्पष्ट नहीं है। सच यह है कि आने वाले समय में तकनीकों का ही बोलबाला होगा जिस देश के पास आधुनिकतम तकनीके होंगी वही विजयी होगा। हम देख चुके हैं कि किस प्रकार अमेरिका की आधुनिक पैट्रियोट मिसाइलों ने सद्दाम हुसैन के इराक की सेना को चंद दिनों में ही ध्वस्त कर दिया था। इसलिए हमें तकनीकों में भारी निवेश करना होगा। प्रश्न है कि इसके लिए रकम कहां से आए सरकारी इकाइयां तीन प्रकार की हैं। पहली इकाईयां सार्वजनिक सुविधाओं को प्रदान करने वाली है। जैसे स्टेट बैंक ऑफ इंडिया हर जिले में क्लीयरिंग हाउस चलाता है अथवा जैसे सेंट्रल बोर्ड ऑफ सेकेंडरी एजुकेशन द्वारा पूरे देश के विद्यालयों को नियमित किया जाता है। इस प्रकार की सार्वजनिक इकाइयों को बनाए रखना जरूरी है। इन कार्यों को निजी हाथों में नहीं छोड़ा जा सकता है। दूसरी इकाइयां वह है जिनके समकक्ष निजी इकाइयां वर्तमान में सफल है जैसे स्टेट बैंक को छोड़कर अन्य बैंक के सामने कोटक महिंद्रा आदि प्राइवेट बैंक सफल है। जैसे एयर इंडिया के सामने इंडिगो एवं स्पाइस जेट एयरलाइन सफल है अथवा जैसे तेल कंपनियों में इंडियन ऑयल के सामने रिलायंस सफल है। इन क्षेत्रों में सार्वजनिक इकाइयों को बनाए रखने का औचित्य नहीं है क्योंकि इन सेवाओं को निजी उद्यमी उपलब्ध करा सकते हैं। यह सही है कि निजी उद्यमियों द्वारा जनता से अधिक रकम वसूल कर मुनाफाखोरी की जा सकती है लेकिन इस समस्या को नियंत्रण व्यवस्था सुदृढ़ करके संभाला जा सकता है। जैसे ट्राई ने मोबाइल सेवा प्रदान करने वाली निजी कंपनियों पर नियंत्रण कर देश में सस्ती मोबाइल सेवाएं उपलब्ध करायी हैं। इसी प्रकार रिजर्व बैंक द्वारा निजी बैंकों के नियंत्रण से सस्ती बैंकिंग सेवाएं प्रदान करायी जा सकती हैं। इस प्रकार की तमाम इकाइयों का निजीकरण किया जा सकता है जिनके द्वारा प्रदत्त सेवाएं निजी क्षेत्र द्वारा उपलब्ध करायी जा सकी हैं। वर्तमान में सार्वजनिक इकाइयों का मार्केट कैपिटललाइजेशन यानी उनके शेयरों की बाजार में कीमत लगभग २० लाख करोड़ है। इसके सामने वर्तमान वर्ष २०२१-२०२२ सरकार द्वारा कुल पूंजी खर्च केवल ५.५ लाख करोड़ रुपए किया जा रहा है। अत: यदि वर्तमान सार्वजनिक इकाइयों का निजीकरण कर दिया जाए तो हमें २० लाख करोड़ की विशाल रकम मिल सकती है। इसमें यदि एक-चौथाई इकाइयां जैसे स्टेट बैंक को मान लें जिनका निजीकरण नही करना चाहिए तो हमें लगभग १५ लाख करोड़ रूपए की विशाल रकम मिल सकती है। इस विशाल रकम को हमें नयी तकनीकों के सृजन में तत्काल निवेश करना चाहिए। जैसे एक इकाई आर्टिफिशियल इंटेलिजेंस को बढ़ावा देने के लिए बनायी जा सकती है। वर्तमान में मेडिकल आदि क्षेत्रों में आर्टिफिशियल इंटेलिजेंस की सहायता से डाक्टरों द्वारा पर्चे आसानी से लिखे जा रहे हैं और रोगियों को लाभ मिल रहा है। आर्टिफिशियल इंटेलिजेंस द्वारा रोगी के तमाम टेस्ट का अध्ययन करके डाक्टर को सुझाव दिया जाता है। इससे डाक्टर के लिए तमाम टेस्ट रिपोर्ट को स्वयं देखना आवश्यक नहीं रह जाता है। दूसरे, छठी पीढ़ी के इंटरनेट के सृजन के लिए हमें निवेश करना चाहिए। तीसरे इंटरनेट, ऑफ थिंग्स जैसे इंटरनेट के माध्यम से किसी दफ्तर की सुरक्षा व्यवस्था को संचालित करना, एयर कंडीशनिंग को नियंत्रित करना इत्यादि में निवेश करने में बहुत संभावनाएं हैं। चौथा आने वाले समय में जेनेटिक जीन परिवर्तन से नयी दवाएं इत्यादि बनाई जा रही हैं जिसपर भी हमें निवेश करना चाहिए। जैसे आलू की प्रजाति में सुधार करके उसके माध्यम से विटामिन परोसा जा सकता है। पांचवा आयुर्वेद, यूनानी एवं होम्योपैथी जैसी वैकल्पिक दवाओं के विस्तार के लिए हमें इकाई बनानी चाहिए जो कि इन उपचार व्यवस्थाओं का अंतरराष्ट्रीय प्रचार करें और अंतरराष्ट्रीय मानकों के अनुसार इन पर शोध करें इत्यादि छठवां अमेरिका की वर्जिन गैलेक्टिक कंपनी ने अंतरिक्ष में वाणिज्य यान भेजने का ऐलान किया है इसी प्रकार भारत सरकार भी एक इकाई बना सकती है। वर्तमान में इंडियन स्पेस रिसर्च आर्गेनाइजेशन द्वारा दुसरे देशों के सेटॅलाइट को अंतरिक्ष में पहुंचाया जा रहा है। यही कार्य एक अलग इकायी द्वारा किया जा सकता है। चीन ने मंगल ग्रह पर अपना यान उतारा है। भारत भी वाणिज्यिक स्तर पर अंतरिक्ष एवं दूसरे ग्रहों में यान भेज सकता है। इन तमाम तकनीकी संभावनाओं को फलीभूत करने के लिए जरूरी है कि देश वर्तमान की तुलना में नयी तकनीकों के सृजन में १० गुना निवेश बढ़ाए। सरकार के वर्तमान बजट के अंतर्गत यह संभव नहीं है। इसलिए सरकार को कठोर कदम उठाते हुए स्टेट बैंक को छोड़कर अन्य सरकारी बैंकों, एयर इंडिया, तेल कंपनियों आदि का निजीकरण कर देना चाहिए और मिली हुई रकम को नयी तकनीकों के अविष्कार में निवेश करना चाहिए। इस सुझाव के विपरीत कहा जा सकता है कि जो सार्वजनिक इकाई के समीप हैं उनके हितों को संरक्षित करने के लिए इनका निजीकरण नहीं होना चाहिए। यह तर्क नहीं ठहरता है क्योंकि इकाई का निजीकरण किया जा रहा है, कर्मचारियों को सेवानिवृत्ति नहीं किया जा रहा है जो भी उद्यमी इन इकाइयों को खरीदेगा उसे भी कर्मचारी की जरूरत होती है यदि कर्मचारी ईमानदारी से काम करेंगे तो उन्हें वह निकालें ऐसी कोई जरूरत नहीं है। अत: इस समय सार्वजनिक इकाइयों के श्रमिको के हित साधने के स्थान पर सरकार को देश के तकनिकी भविष्य साधना चाहिए और तमाम गैर आवश्यक सार्वजनिक इकाइयों का निजीकरण करके उस मिली रकम को नयी तकनीकों के आविष्कार में लगाना चाहिए।", 
  "Topic88": "कोरोना की दूसरी लहर का जानलेवा कहर देश और देशवासियों ने भोगा है। अब सरकार का पूरा जोर ज्यादा से ज्यादा आबादी का टीके का कवच पहनाना है। एम्स दिल्ली के निदेशक डा. रणदीप गुलेरिया ने भी आगाह कर दिया कि यदि कोरोना संबंधी अनुशासन का पालन नहीं किया गया तो तीसरी लहर महीने भर में ही आ धमकेगी और और पहले से ज्यादा घातक होगा। इससे बचाव के लिए ज्यादा से ज्यादा टीकाकरण तो जरूरी है ही किन्तु उनकी सीमित उपलब्धता के अलावा इतनी बड़ी आबादी का टीकाकरण हंसी-खेल नहीं है। जैसी कि जानकारी है अब तक कुल २८ करोड़ लोगों को एक और पांच करोड़ से ज्यादा आबादी को दोनों टीके लगाये जा सके हैं। इस प्रकार मात्र लगभग तीन फीसदी जनता को ही टीके की दोनों डोज मिल पायी है। इसलिए विश्व स्वास्थ्य संघटन और डा. गुलेरिया ने जो चेतावनी दी है उसे गम्भीरता से लेने की सख्त जरूरत है। अध्ययन से पता चलता है कि आम लोगों को टीकाकरण के बावजूद सतर्कता की जरूरत है। तीसरी लहर आने की चेतावनी विशेषज्ञ दे रहे हैं, जिसके लिए हमें अभी से ही तैयार रहने की जरूरत है। कोरोना की दूसरी लहर के संक्रमण के घटते मामलों के मद्देनजर कई राज्यों में अनलाक की प्रक्रिया शुरू हुई है। अभी पहली लहर के अनलाक के बाद स्कूल-कालेज खुल भी नहीं पाये थे कि अपनी घोर लापरवाहियों के कारण हम दूसरी लहर में फंसते चले गये। अब पहली लहर के बाद अनलाक होने पर बरती गयी लापरवाही से सबक सीखकर घर-दफ्तर और केवल जरूरी कामों तक ही सीमित रहने की जरूरत है। कोरोना के साथ इस लड़ाई में टीके के साथ मास्क और सामाजिक-देह दूरी वह अमोघ अस्त्र हैं जो कोरोना वायरस से हमें मुक्ति दिला सकते हैं। लेकिन तस्वीर का दूसरा पक्ष यह है कि अनलाक की प्रक्रिया के साथ ही उसी तरह की बेफिक्री और लापरवाही सामने आने लगी है जैसे इस साल के आरंभ में पहली लहर के उतार के वक्त देखी गयी थी। कोरोना संक्रमण से बचाव की गाइडलाइंस फिर किनारे की जाने लगी हैं। बाजारों के खुलते ही सोशल डिस्टेंसिंग की जरूरत को नजरअंदाज किया जा रहा है। बाजारों में फेस मास्क नाक से उतरकर ठोड़ी तक आ चुके हैं। सैर-सपाटे पर निकलने को आतुर लोगों की कारों के काफिले हिल स्टेशनों की तरफ कूच करने लगे हैं। अनलाक की स्थिति में कोरोना से बचाव के लिए उचित वातावरण बनाने की हमारी जिम्मेदारी बढ़ जाती है। बहुत आवश्यक होने पर ही घर से बाहर निकलना चाहिए। कम एवं अधिक आयु के लोगों को और गर्भवती स्त्रियों को तो केवल आवश्यकता को देखते हुए बाहर निकलना चाहिए। अनलाक की प्रक्रिया लोगों की रोटी-रोजी की व्यवस्था को बनाये रखने के लिए एक शासकीय उपक्रम है, जिसे हम सबको समझना होगा। रोग की उग्रता से बचने के लिए हमें स्वयं ही सावधान रहना होगा। कोरोना की दूसरी लहर की भयावहता के बाद जो धैर्य लोगों में भय से नजर आ रहा था, उसे दरकिनार करने की होड़ जैसी लगी है। हम न भूलें कि कोरोना संकट अभी खत्म नहीं हुआ है। कोरोना की दूसरी लहर के कमजोर पडऩे के बाद अब जनजीवन सामान्य होने लगा है। अब आम जनता के साथ सरकार को कठोरता का परिचय देना होगा। अनलाक होने की स्थिति का सबसे ज्यादा दुरुपयोग बाजारों और सार्वजनिक स्थानों में दिखाई देता है। रैली, प्रदर्शन, उद्घाटन, धार्मिक और पारिवारिक उत्सव जैसे आस्था के नाम पर जुटने वाले लोगों की भीड़ पर सख्ती दिखानी होगी। प्रशासन को भी भीड़ जुटने वाले राजनीतिक और धार्मिक आयोजनों के मामले में सख्ती दिखानी पड़ेगी। हमने कोरोना महामारी की पहली लहर की लापरवाही का खमियाजा दूसरी सुनामी के रूप में भुगता। अब ऐसा न हो कि कहीं दूसरी सुनामी के बाद अपनी लापरवाही एवं अनदेखी से तीसरी सुनामी को न्योता दे दें। वैसे कोरोना के दो हमले झेलने के बाद हर किसी में दायित्वबोध स्वाभाविक रूप से आ जाना चाहिए। इसके बाद भी जो लोग गैर-जिम्मेदाराना रवैया रखते हैं तो यह कहना गलत न होगा कि उन्हें न अपनी चिन्ता है और न अपनों की। हम न भूलें कि दूसरी मारक लहर के दौरान एक अप्रैल के बाद से दो लाख से अधिक लोगों को महामारी ने लीला। निस्संदेह संक्रमण के मामलों में गिरावट आयी है लेकिन इतने कम मामले भी नहीं हैं कि हम लापरवाही के रास्ते चल पड़ें। किसी भी तरह की लापरवाही तीसरी लहर को आमंत्रित करेगी, जिसके आने को चिकित्सा विज्ञानी अपरिहार्य मान रहे हैं। अनलाक में बरती सतर्कता ही हमें तीसरी लहर से बचायगी। वहीं रोजी-रोटी के साथ टीकाकरण और कोरोना प्रोटोकाल का पूरा ध्यान रखना होगा। छूट मिलने पर भी हम विवाह और मृत्यु आडम्बररहित रहें। जब तक संभव हो घर से काम करें, डिजिटल भुगतान करें, भीड़-भाड़ से बचें, बेवजह न घूमें, इत्यादि। कोरोना संक्रमण के मामले बढ़े तो हमने हर बार सरकार एवं प्रशासन को ही जिम्मेदार ठहराया, जो सही नहीं कहा जा सकता। देश के जिम्मेदार नागरिक होते हुए हमारा कर्तव्य बनता है कि हम कोरोना प्रोटोकाल का ईमानदारी से पालन करें। स्वास्थ्य समेत समस्त जिम्मेदारियां सरकार एवं प्रशासन की ही नहीं हैं। सरकार के साथ हम यदि अपने कर्तव्यों का निर्वहन भली प्रकार से करेंगे तो कोई दो राय नहीं कि कोरोना महामारी पर नियंत्रण न पा सकें। कोरोना पर विजय पाने के लिए सरकार के कदमों के साथ कदमताल करना होगा। सरकार को उसकी जिम्मेदारियों का अहसास कराने के साथ हमें अपने कर्तव्यों का पालन भी ईमानदारी से करना होगा। हमारी गैर-जिम्मेदाराना हरकत ही कोरोना की तीसरी लहर को भयावह बनायेगी। ऐसे में हम अवश्य जान लें कि खतरा अभी टला नहीं है। इसलिए इसे चुनौती के रूप में लें एवं देश के सच्चे, सजग नागरिक बनकर अपनी जिम्मेदारियों को समझें। सभी नागरिक लापरवाही छोड़ अपने कर्तव्य का पालन करते हुए वैक्सीन अवश्य लें। हम सबकी लापरवाही की वजह से अप्रैल माह में देश में स्थिति बहुत ही भयंकर हो गयी थी लेकिन लाकडाउन और कफ्र्यू के बाद महामारी काबू में आयी है। इसलिए सभी लोग एकजुट होकर इस वैश्विक महामारी से अपना-अपना बेहतर देकर छुटकारा पायें।", 
  "Topic89": "कोरोना की दूसरी लहर का जानलेवा कहर देश और देशवासियों ने भोगा है। अब सरकार का पूरा जोर ज्यादा से ज्यादा आबादी का टीके का कवच पहनाना है। एम्स दिल्ली के निदेशक डा. रणदीप गुलेरिया ने भी आगाह कर दिया कि यदि कोरोना संबंधी अनुशासन का पालन नहीं किया गया तो तीसरी लहर महीने भर में ही आ धमकेगी और और पहले से ज्यादा घातक होगा। इससे बचाव के लिए ज्यादा से ज्यादा टीकाकरण तो जरूरी है ही किन्तु उनकी सीमित उपलब्धता के अलावा इतनी बड़ी आबादी का टीकाकरण हंसी-खेल नहीं है। जैसी कि जानकारी है अब तक कुल २८ करोड़ लोगों को एक और पांच करोड़ से ज्यादा आबादी को दोनों टीके लगाये जा सके हैं। इस प्रकार मात्र लगभग तीन फीसदी जनता को ही टीके की दोनों डोज मिल पायी है। इसलिए विश्व स्वास्थ्य संघटन और डा. गुलेरिया ने जो चेतावनी दी है उसे गम्भीरता से लेने की सख्त जरूरत है। अध्ययन से पता चलता है कि आम लोगों को टीकाकरण के बावजूद सतर्कता की जरूरत है। तीसरी लहर आने की चेतावनी विशेषज्ञ दे रहे हैं, जिसके लिए हमें अभी से ही तैयार रहने की जरूरत है। कोरोना की दूसरी लहर के संक्रमण के घटते मामलों के मद्देनजर कई राज्यों में अनलाक की प्रक्रिया शुरू हुई है। अभी पहली लहर के अनलाक के बाद स्कूल-कालेज खुल भी नहीं पाये थे कि अपनी घोर लापरवाहियों के कारण हम दूसरी लहर में फंसते चले गये। अब पहली लहर के बाद अनलाक होने पर बरती गयी लापरवाही से सबक सीखकर घर-दफ्तर और केवल जरूरी कामों तक ही सीमित रहने की जरूरत है। कोरोना के साथ इस लड़ाई में टीके के साथ मास्क और सामाजिक-देह दूरी वह अमोघ अस्त्र हैं जो कोरोना वायरस से हमें मुक्ति दिला सकते हैं। लेकिन तस्वीर का दूसरा पक्ष यह है कि अनलाक की प्रक्रिया के साथ ही उसी तरह की बेफिक्री और लापरवाही सामने आने लगी है जैसे इस साल के आरंभ में पहली लहर के उतार के वक्त देखी गयी थी। कोरोना संक्रमण से बचाव की गाइडलाइंस फिर किनारे की जाने लगी हैं। बाजारों के खुलते ही सोशल डिस्टेंसिंग की जरूरत को नजरअंदाज किया जा रहा है। बाजारों में फेस मास्क नाक से उतरकर ठोड़ी तक आ चुके हैं। सैर-सपाटे पर निकलने को आतुर लोगों की कारों के काफिले हिल स्टेशनों की तरफ कूच करने लगे हैं। अनलाक की स्थिति में कोरोना से बचाव के लिए उचित वातावरण बनाने की हमारी जिम्मेदारी बढ़ जाती है। बहुत आवश्यक होने पर ही घर से बाहर निकलना चाहिए। कम एवं अधिक आयु के लोगों को और गर्भवती स्त्रियों को तो केवल आवश्यकता को देखते हुए बाहर निकलना चाहिए। अनलाक की प्रक्रिया लोगों की रोटी-रोजी की व्यवस्था को बनाये रखने के लिए एक शासकीय उपक्रम है, जिसे हम सबको समझना होगा। रोग की उग्रता से बचने के लिए हमें स्वयं ही सावधान रहना होगा। कोरोना की दूसरी लहर की भयावहता के बाद जो धैर्य लोगों में भय से नजर आ रहा था, उसे दरकिनार करने की होड़ जैसी लगी है। हम न भूलें कि कोरोना संकट अभी खत्म नहीं हुआ है। कोरोना की दूसरी लहर के कमजोर पडऩे के बाद अब जनजीवन सामान्य होने लगा है। अब आम जनता के साथ सरकार को कठोरता का परिचय देना होगा। अनलाक होने की स्थिति का सबसे ज्यादा दुरुपयोग बाजारों और सार्वजनिक स्थानों में दिखाई देता है। रैली, प्रदर्शन, उद्घाटन, धार्मिक और पारिवारिक उत्सव जैसे आस्था के नाम पर जुटने वाले लोगों की भीड़ पर सख्ती दिखानी होगी। प्रशासन को भी भीड़ जुटने वाले राजनीतिक और धार्मिक आयोजनों के मामले में सख्ती दिखानी पड़ेगी। हमने कोरोना महामारी की पहली लहर की लापरवाही का खमियाजा दूसरी सुनामी के रूप में भुगता। अब ऐसा न हो कि कहीं दूसरी सुनामी के बाद अपनी लापरवाही एवं अनदेखी से तीसरी सुनामी को न्योता दे दें। वैसे कोरोना के दो हमले झेलने के बाद हर किसी में दायित्वबोध स्वाभाविक रूप से आ जाना चाहिए। इसके बाद भी जो लोग गैर-जिम्मेदाराना रवैया रखते हैं तो यह कहना गलत न होगा कि उन्हें न अपनी चिन्ता है और न अपनों की। हम न भूलें कि दूसरी मारक लहर के दौरान एक अप्रैल के बाद से दो लाख से अधिक लोगों को महामारी ने लीला। निस्संदेह संक्रमण के मामलों में गिरावट आयी है लेकिन इतने कम मामले भी नहीं हैं कि हम लापरवाही के रास्ते चल पड़ें। किसी भी तरह की लापरवाही तीसरी लहर को आमंत्रित करेगी, जिसके आने को चिकित्सा विज्ञानी अपरिहार्य मान रहे हैं। अनलाक में बरती सतर्कता ही हमें तीसरी लहर से बचायगी। वहीं रोजी-रोटी के साथ टीकाकरण और कोरोना प्रोटोकाल का पूरा ध्यान रखना होगा। छूट मिलने पर भी हम विवाह और मृत्यु आडम्बररहित रहें। जब तक संभव हो घर से काम करें, डिजिटल भुगतान करें, भीड़-भाड़ से बचें, बेवजह न घूमें, इत्यादि। कोरोना संक्रमण के मामले बढ़े तो हमने हर बार सरकार एवं प्रशासन को ही जिम्मेदार ठहराया, जो सही नहीं कहा जा सकता। देश के जिम्मेदार नागरिक होते हुए हमारा कर्तव्य बनता है कि हम कोरोना प्रोटोकाल का ईमानदारी से पालन करें। स्वास्थ्य समेत समस्त जिम्मेदारियां सरकार एवं प्रशासन की ही नहीं हैं। सरकार के साथ हम यदि अपने कर्तव्यों का निर्वहन भली प्रकार से करेंगे तो कोई दो राय नहीं कि कोरोना महामारी पर नियंत्रण न पा सकें। कोरोना पर विजय पाने के लिए सरकार के कदमों के साथ कदमताल करना होगा। सरकार को उसकी जिम्मेदारियों का अहसास कराने के साथ हमें अपने कर्तव्यों का पालन भी ईमानदारी से करना होगा। हमारी गैर-जिम्मेदाराना हरकत ही कोरोना की तीसरी लहर को भयावह बनायेगी। ऐसे में हम अवश्य जान लें कि खतरा अभी टला नहीं है। इसलिए इसे चुनौती के रूप में लें एवं देश के सच्चे, सजग नागरिक बनकर अपनी जिम्मेदारियों को समझें। सभी नागरिक लापरवाही छोड़ अपने कर्तव्य का पालन करते हुए वैक्सीन अवश्य लें। हम सबकी लापरवाही की वजह से अप्रैल माह में देश में स्थिति बहुत ही भयंकर हो गयी थी लेकिन लाकडाउन और कफ्र्यू के बाद महामारी काबू में आयी है। इसलिए सभी लोग एकजुट होकर इस वैश्विक महामारी से अपना-अपना बेहतर देकर छुटकारा पायें।", 
  "Topic90": "रक्षा अनुसन्धान एवं विकास संघटन (डीआरडीओ) ने सोमवार को प्रात: दस बजकर ५५ मिनट पर ओडिशा के बालासोर में डाक्टर ए.पी.जे. अब्दुल कलाम द्वीप से परमाणु क्षमता से लैस अगली पीढ़ी की मिसाइल अग्नि-पी का सफल परीक्षण कर राष्ट्र का गौरव बढ़ाया है। यह एक बैलिस्टिक मिसाइल है, जिसकी मारक क्षमता एक हजार से दो हजार किलोमीटर है। यह सतह से सतह पर मार करने वाली मिसाइल है, जो एक हजार किलोग्राम वजन का पेलोड या परमाणु शस्त्र ले जा सकती है। डबल स्टेज वाली मिसाइल अग्नि-१ की तुलना में यह हल्की और अधिक पतली है। अब अग्नि-पी मिसाइल अग्नि-१ की जगह लेगी। भारत ने पहली बार १९८९ में मध्यम दूरी की बैलिस्टिक मिसाइल अग्नि-१ का परीक्षण किया था। अबतक अग्नि श्रृंखला की पांच मिसाइलों का सफलतापूर्वक विकास और परीक्षण किया जा चुका है। अग्नि प्राइम मिसाइल दो स्टेज और सालिड फ्यूल पर आधारित है और इसे एडवांस रिंग-लेजर गायरोस्कोप पर आधारित जड़त्वीय नेविगेशन सिस्टम से निर्देशित किया जायगा। इससे सड़क और मोबाइल लांचर दोनों से फायर किया जा सकता है। यह मिसाइल सभी पैमानों पर सटीक पायी गयी है। इसे तैयार करने में वैज्ञानिकों ने अथक परिश्रम किया है। ऐसे वैज्ञानिकों पर देश को गर्व है। यह राष्ट्र की बड़ी उपलब्धि है और इसके माध्यम से पूरी दुनिया में भारत की क्षमता के सन्दर्भ में मजबूत सन्देश गया है। इससे देश की सैन्य क्षमता बढ़ी है। साथ ही उन देशों की बेचैनी भी बढ़ेगी जो भारत के प्रति कुटिल दृष्टिकोण रखते हैं। सीमा पर पड़ोसी देशों की ओर से बढ़ते खतरों और चुनौतियों को देखते हुए ऐसे मिसाइल का सफल परीक्षण आवश्यक हो गया था। यह विलक्षण क्षमता की मिसाइल है और इसका निशाना भी बहुत सटीक है। इसके विकास से डीआरडीओ की गौरवशाली उपलब्धियों में एक नया अध्याय जुड़ गया है। उम्मीद है भविष्य में भी डीआरडीओ इसी प्रकार उपलब्धियों का सिलसिला बनाये रखेगा। डीआरडीओ कोरोना काल में भी देशवासियों की सेवा में अग्रणी रहा। दवाओं के उत्पादन और अस्पतालों के निर्माण में डीआरडीओ ने उल्लेखनीय सेवाएं की, जो सदैव स्मरणीय रहेगा। ऐसे विशिष्ट संस्थान पर देश और देशवासियों को गर्व होना स्वाभाविक है। अग्नि-पी मिसाइल के सफल परीक्षण से विश्व में भारत की साख और बढ़ेगी। जम्मू-कश्मीर में स्थिरता और शान्ति बहाली के लिए कृतसंकल्पित केन्द्र सरकार के कठोर निर्णय को सख्ती से लागू किये जाने के फलस्वरूप वहां के सामाजिक परिदृश्य पर असर दिखने लगा है। आपरेशन आल आउट ने आतंकवादियों की कमर तोड़ दी जो पाकिस्तान के मिशन कश्मीर के लिए बड़ा झटका साबित हुआ। रही-सही कसर अनुच्छेद ३७० के खत्म होने के साथ पूरी हो गयी। इस अनुच्छेद के निष्प्रभावी होने के बाद वहां की परिस्थितियों में व्यापक बदलाव आया है। इसके चलते एक ओर जहां आतंकी गतिविधियों में कमी आयी वहीं दूसरी ओर अलगाववादियों की दुकानें भी लगभग बंद हो चुकी हैं। पिछले दो साल में आतंकवाद और अलगाववाद पर जमकर प्रहार हुआ है जिसका असर सामने आने लगा है। राजनीतिक उठापटक के बीच अब अलगाववादी पूरी तरह अलग-थलग पड़ गये हैं। घाटी में कभी जिनकी एक आवाज पर लोग घरों से बाहर निकल आते थे और सुरक्षा बलों पर हमलावर हो जाते थे वहीं अब उनकी आवाज पूरी तरह बेअसर है। राजनीतिक दलों ने बदली परिस्थिति की नजाकत भांपते हुए अलगाववादियों का राग अलापना बंद कर दिये हैं। पाकिस्तान की शह पर जम्मू-कश्मीर की राजनीति में दखल देने वाले हुर्रियत कांफ्रेंस समेत अलगाववादी गुटों की घाटी में प्रासंगिकता खत्म करने और उनकी जड़ों पर प्रहार करने का अभियान पूरी तरह सफल रहा। राष्ट्रीय जांच एजेंसी, प्रवर्तन निदेशालय और सीबीआई का संयुक्त रूप से आतंकवादी नेताओं के वित्तीय स्रोत और आतंकियों की फण्डिंग पर शिकंजा कस चुका है, जिससे अलगाववादियों के हाथ-पांव सुस्त पड़ गये हैं। जम्मू-कश्मीर में शीघ्र चुनाव कराने के लिए केन्द्र सरकार दृढ़संकल्पित है। इसके लिए परिसीमन की प्रक्रिया शुरू हो चुकी है। पहले का परिसीमन आबादी के अनुपात में नहीं हुआ था। नये परिसीमन का दूरगामी असर पड़ेगा जो घाटी की राजनीति को प्रभावित करेगा। सरकार को स्थानीय लोगों का भरोसा जीतना होगा, लेकिन अलगाववाद की भाषा बोलने वालों के खिलाफ कोई रियायत नहीं होनी चाहिए।", 
  "Topic91": "कोरोना की दो लहरों के बीच जनसंख्या समस्या बनकर सामने आई। अस्पतालों में बिस्तरों की संख्या के अलावा टीकाकरण अभियान में भी उसके कारण अनेक दिक्कतें आ रही हैं। बीते एक-डेढ़ दशक में परिवार नियोजन का अभियान पूरी तरह से उपेक्षित था। भले ही सरकारी आंकड़ों में उसे जीवित रखा गया हो लेकिन जमीनी सचाई यह है कि सरकारी प्राथमिकताओं में परिवार नियोजन अब काफी पीछे है। उत्तर प्रदेश के राज्य विधि आयोग ने सिफारिश की है कि एक बच्चे की नीति अपनाने वाले माता-पिता को कई तरह की सुविधाएं दी जायं। वहीं, दो से अधिक बच्चों के माता-पिता को सरकारी नौकरी के अधिकार से वंचित किया जाय। साथ ही, उन पर स्थानीय निकाय, जिला पंचायत और ग्राम पंचायत के चुनाव लडऩे पर पाबंदी लगायी जाय। इसके अलावा, तीसरा बच्चा होने पर परिवार को सरकार से मिलने वाली सब्सिडी बंद किये जाने और सरकारी नौकरी कर रहे लोगों को प्रोन्नति से वंचित करने का प्रस्ताव रखा गया है। यह सभी प्रस्ताव जनसंख्या वृद्धि पर नियंत्रण करके नागरिकों को बेहतर सुविधाएं मुहैया कराने के उद्देश्य से तैयार किया गया है। आयोग ने जनसंख्या नियंत्रण से संबंधित पाठ्यक्रम स्कूलों में पढ़ाये जाने का सुझाव भी दिया है। बढ़ती बेरोजगारी, शहरों में बेतहाशा भीड़, झुग्गी-झोपड़ी का फैलता जाल अर्थव्यवस्था के लिए चुनौती है। गरीबी रेखा से नीचे रहने वालों की विशाल संख्या बीते सात दशक में हुए विकास के दावों को संदिग्ध बना देती है। हालांकि कम जनसंख्या वाले विकसित देशों में भी कोरोना ने व्यवस्थाओं का कचूमर निकलकर रख दिया किन्तु भारत में सरकार के सामने तकरीबन ८० करोड़ लोगों के पेट भरने की चुनौती थी। हमारे पड़ोसी चीन ने जनसंख्या नियन्त्रण की दिशा में कड़े और दूरगामी कदम उठाते हुए उसे काफी हद तक नियंत्रित कर लिया जिसका उसे जबर्दस्त लाभ भी हुआ। चूंकि वहां साम्यवादी शासन से एक तरह की तानाशाही है इसलिए सरकारी फैसले का विरोध करने की हिम्मत किसी की नहीं होती जबकि भारत में संसदीय प्रजातंत्र की वजह से वोट बैंक की राजनीति के चलते राष्ट्रीय हितों को उपेक्षित करने में कोई संकोच नहीं किया जाता। इसका लाभ उठाकर मुस्लिम समाज में परिवार नियोजन के विचार को धर्म विरोधी मानकर छोटे परिवार की आवश्यकता के प्रति आंखें मूँद ली गयीं। उनके धर्मगुरु भी परिवार को सीमित रखने के विरुद्ध ही अभिमत देते रहे। जबकि सही मायनों में मुस्लिमों को अपने आर्थिक और सामाजिक उत्थान के लिए परिवार नियोजन की सबसे अधिक जरूरत थी। नतीजा कि यह समुदाय विकास की दौड़ में पीछे रह गया। यह अच्छी बात है कि जन्संख्या नियन्त्रण कानून के बारे में अब तक राजनीतिक विरोध सामने नहीं आया है। शरद पवार द्वारा उसका समर्थन किया जाना भी शुभ संकेत है। सोशल मीडिया पर भी ज्यादातर लोगों ने जनसंख्या नियन्त्रण के लिए कानून बनाये जाने को जरूरी बताया है। केंद्र सरकार पहले भी इस आशय का संकेत दे चुकी थी। अब जबकि दूसरी लहर समाप्ति की ओर है और तीसरी की आशंका है तब जनसंख्या नियन्त्रण के लिए कानूनी प्रावधान राष्ट्रीय हित की दिशा में बड़ा कदम होगा। वैसे मुस्लिम समुदाय के साथ ही समाज के अशिक्षित और आर्थिक तौर पर बेहद कमजोर तबके को भी ज्यादा संतान पैदा करने से आनेवाली मुसीबतों का एहसास होने लगा है। लेकिन अब भी धर्मभीरुता से जनसंख्या विस्तार की गति निरंतर जारी है। २१ वीं सदी में भारत यदि विश्व की आर्थिक महाशक्ति बनने की सोच रहा है तो उसे आर्थिक नियोजन के साथ ही जनसंख्या नियोजन करना पड़ेगा। चीन ने अपनी विशाल जनसंख्या को मानव संसाधन के तौर पर पेश करते हुए सारी दुनिया के उद्योगपतियों को अपने देश में पूंजी निवेश हेतु आकर्षित करने के पहले जनसंख्या नियन्त्रण करने में सफलता हासिल कर ली थी। जबकि भारत को वैसी ही परिस्थितियां होने के बाद भी चीन जैसा लाभ नहीं मिला तो उसकी वजह हमारे आर्थिक नियोजन और जनसंख्या नियोजन में समन्वय की कमी होना था। समय आ गया है जब चुनावी राजनीति से ऊपर उठकर देश की बेहतरी के बारे में सोचा जाये। प्रस्तावित कानून एक बच्चे की नीति अपनाने वालों को कई तरह की राहत देता है। इसके तहत जो माता-पिता पहला बच्चा होने के बाद नसबंदी या आपरेशन करा लेंगे, उन्हें कई तरह की सुविधाएं दी जायंगी। पहला बच्चा लड़का होने पर ८० हजार रुपये और लड़की होने पर एक लाख रुपये की विशेष प्रोत्साहन राशि दी जायगी। उत्तर प्रदेश राज्य विधि आयोग ने जनसंख्या नियंत्रण कानून का मसौदा तैयार करके आम लोगों से इस पर राय मांगी हैं। आयोग ने अपनी आधिकारिक वेबसाइट पर इस मसौदे को अपलोड़ कर दिया है। लोगों १९ जुलाई तक आपत्तियां एवं सुझाव देने को कहा है। लोगों की राय सामने आने पर योगी सरकार इसे लागू करने पर आखिरी फैसला करेगी। मुख्य मंत्री योगी आदित्यनाथ का मूड इसे विधानसभा चुनाव से पहले लागू करने का लगता है। हालांकि योगी सरकार इस कानून को हाल में हुए जिला पंचायत और ग्राम पंचायत के चुनाव से पहले लागू करना चाहती थी, लेकिन किसी वजह से टाल दिया था। जनसंख्या नियंत्रण को लेकर समाज में पिछले कुछ दशकों में काफी जागरूकता आयी है। १९७५ में देश में इमरजेंसी लागू होने के बाद जब तत्कालीन प्रधान मंत्री इंदिरा गांधी के बेटे संजय गांधी ने नसबंदी कानून को जबरन लागू कराने की कोशिश की थी, तब पूरे देश में इसका विरोध हुआ था। खासकर मुस्लिम समुदाय ने इस मुहिम का विरोध किया था। कई देशों और देश के कई राज्यों का तजुर्बा यह कहता है कि सख्त कानून से लोगों में खौफ पैदा करके उन्हें कम बच्चे पैदा करने पर मजबूर तो किया जा सकता है, लेकिन यह बहती हुई जनसंख्या का स्थायी समाधान नहीं है। स्थायी समाधान लोगों को जनसंख्या नियंत्रण के लिए बढ़ती जनसंख्या के नुकसान और संसाधनों की कमी के प्रति जागरूक करके ही प्रेरित किया जा सकता है। शिक्षा ही इसका स्थायी समाधान दे सकती है। मुसलमान भी छोटे परिवार के साथ जुड़े दूरगामी फायदों को समझते हुए जनसंख्या नियन्त्रण के लिए आने वाले किसी भी कानून का समर्थन कर अपनी जागरूकता का परिचय दें तो उनकी नयी पीढ़ी का भविष्य सुधर जायगा। उत्तर प्रदेश सहित कुछ और राज्यों में होने जा रहे विधानसभा चुनावों से इसे जोड़कर देखना गलत होगा क्योंकि हमारे देश में तो पूरे पांच साल कहीं न कहीं चुनाव चला ही करते हैं। केंद्र सरकार को चाहिए कि वह संसद के मानसून सत्र में ही जनंख्या नियन्त्रण कानून लेकर आये। राजनीतिक फायदे या नुकसान से ऊपर उठकर देश हित में यह कदम उठाया जाना जरूरी है।", 
  "Topic92": "कोरोना की दो लहरों के बीच जनसंख्या समस्या बनकर सामने आई। अस्पतालों में बिस्तरों की संख्या के अलावा टीकाकरण अभियान में भी उसके कारण अनेक दिक्कतें आ रही हैं। बीते एक-डेढ़ दशक में परिवार नियोजन का अभियान पूरी तरह से उपेक्षित था। भले ही सरकारी आंकड़ों में उसे जीवित रखा गया हो लेकिन जमीनी सचाई यह है कि सरकारी प्राथमिकताओं में परिवार नियोजन अब काफी पीछे है। उत्तर प्रदेश के राज्य विधि आयोग ने सिफारिश की है कि एक बच्चे की नीति अपनाने वाले माता-पिता को कई तरह की सुविधाएं दी जायं। वहीं, दो से अधिक बच्चों के माता-पिता को सरकारी नौकरी के अधिकार से वंचित किया जाय। साथ ही, उन पर स्थानीय निकाय, जिला पंचायत और ग्राम पंचायत के चुनाव लडऩे पर पाबंदी लगायी जाय। इसके अलावा, तीसरा बच्चा होने पर परिवार को सरकार से मिलने वाली सब्सिडी बंद किये जाने और सरकारी नौकरी कर रहे लोगों को प्रोन्नति से वंचित करने का प्रस्ताव रखा गया है। यह सभी प्रस्ताव जनसंख्या वृद्धि पर नियंत्रण करके नागरिकों को बेहतर सुविधाएं मुहैया कराने के उद्देश्य से तैयार किया गया है। आयोग ने जनसंख्या नियंत्रण से संबंधित पाठ्यक्रम स्कूलों में पढ़ाये जाने का सुझाव भी दिया है। बढ़ती बेरोजगारी, शहरों में बेतहाशा भीड़, झुग्गी-झोपड़ी का फैलता जाल अर्थव्यवस्था के लिए चुनौती है। गरीबी रेखा से नीचे रहने वालों की विशाल संख्या बीते सात दशक में हुए विकास के दावों को संदिग्ध बना देती है। हालांकि कम जनसंख्या वाले विकसित देशों में भी कोरोना ने व्यवस्थाओं का कचूमर निकलकर रख दिया किन्तु भारत में सरकार के सामने तकरीबन ८० करोड़ लोगों के पेट भरने की चुनौती थी। हमारे पड़ोसी चीन ने जनसंख्या नियन्त्रण की दिशा में कड़े और दूरगामी कदम उठाते हुए उसे काफी हद तक नियंत्रित कर लिया जिसका उसे जबर्दस्त लाभ भी हुआ। चूंकि वहां साम्यवादी शासन से एक तरह की तानाशाही है इसलिए सरकारी फैसले का विरोध करने की हिम्मत किसी की नहीं होती जबकि भारत में संसदीय प्रजातंत्र की वजह से वोट बैंक की राजनीति के चलते राष्ट्रीय हितों को उपेक्षित करने में कोई संकोच नहीं किया जाता। इसका लाभ उठाकर मुस्लिम समाज में परिवार नियोजन के विचार को धर्म विरोधी मानकर छोटे परिवार की आवश्यकता के प्रति आंखें मूँद ली गयीं। उनके धर्मगुरु भी परिवार को सीमित रखने के विरुद्ध ही अभिमत देते रहे। जबकि सही मायनों में मुस्लिमों को अपने आर्थिक और सामाजिक उत्थान के लिए परिवार नियोजन की सबसे अधिक जरूरत थी। नतीजा कि यह समुदाय विकास की दौड़ में पीछे रह गया। यह अच्छी बात है कि जन्संख्या नियन्त्रण कानून के बारे में अब तक राजनीतिक विरोध सामने नहीं आया है। शरद पवार द्वारा उसका समर्थन किया जाना भी शुभ संकेत है। सोशल मीडिया पर भी ज्यादातर लोगों ने जनसंख्या नियन्त्रण के लिए कानून बनाये जाने को जरूरी बताया है। केंद्र सरकार पहले भी इस आशय का संकेत दे चुकी थी। अब जबकि दूसरी लहर समाप्ति की ओर है और तीसरी की आशंका है तब जनसंख्या नियन्त्रण के लिए कानूनी प्रावधान राष्ट्रीय हित की दिशा में बड़ा कदम होगा। वैसे मुस्लिम समुदाय के साथ ही समाज के अशिक्षित और आर्थिक तौर पर बेहद कमजोर तबके को भी ज्यादा संतान पैदा करने से आनेवाली मुसीबतों का एहसास होने लगा है। लेकिन अब भी धर्मभीरुता से जनसंख्या विस्तार की गति निरंतर जारी है। २१ वीं सदी में भारत यदि विश्व की आर्थिक महाशक्ति बनने की सोच रहा है तो उसे आर्थिक नियोजन के साथ ही जनसंख्या नियोजन करना पड़ेगा। चीन ने अपनी विशाल जनसंख्या को मानव संसाधन के तौर पर पेश करते हुए सारी दुनिया के उद्योगपतियों को अपने देश में पूंजी निवेश हेतु आकर्षित करने के पहले जनसंख्या नियन्त्रण करने में सफलता हासिल कर ली थी। जबकि भारत को वैसी ही परिस्थितियां होने के बाद भी चीन जैसा लाभ नहीं मिला तो उसकी वजह हमारे आर्थिक नियोजन और जनसंख्या नियोजन में समन्वय की कमी होना था। समय आ गया है जब चुनावी राजनीति से ऊपर उठकर देश की बेहतरी के बारे में सोचा जाये। प्रस्तावित कानून एक बच्चे की नीति अपनाने वालों को कई तरह की राहत देता है। इसके तहत जो माता-पिता पहला बच्चा होने के बाद नसबंदी या आपरेशन करा लेंगे, उन्हें कई तरह की सुविधाएं दी जायंगी। पहला बच्चा लड़का होने पर ८० हजार रुपये और लड़की होने पर एक लाख रुपये की विशेष प्रोत्साहन राशि दी जायगी। उत्तर प्रदेश राज्य विधि आयोग ने जनसंख्या नियंत्रण कानून का मसौदा तैयार करके आम लोगों से इस पर राय मांगी हैं। आयोग ने अपनी आधिकारिक वेबसाइट पर इस मसौदे को अपलोड़ कर दिया है। लोगों १९ जुलाई तक आपत्तियां एवं सुझाव देने को कहा है। लोगों की राय सामने आने पर योगी सरकार इसे लागू करने पर आखिरी फैसला करेगी। मुख्य मंत्री योगी आदित्यनाथ का मूड इसे विधानसभा चुनाव से पहले लागू करने का लगता है। हालांकि योगी सरकार इस कानून को हाल में हुए जिला पंचायत और ग्राम पंचायत के चुनाव से पहले लागू करना चाहती थी, लेकिन किसी वजह से टाल दिया था। जनसंख्या नियंत्रण को लेकर समाज में पिछले कुछ दशकों में काफी जागरूकता आयी है। १९७५ में देश में इमरजेंसी लागू होने के बाद जब तत्कालीन प्रधान मंत्री इंदिरा गांधी के बेटे संजय गांधी ने नसबंदी कानून को जबरन लागू कराने की कोशिश की थी, तब पूरे देश में इसका विरोध हुआ था। खासकर मुस्लिम समुदाय ने इस मुहिम का विरोध किया था। कई देशों और देश के कई राज्यों का तजुर्बा यह कहता है कि सख्त कानून से लोगों में खौफ पैदा करके उन्हें कम बच्चे पैदा करने पर मजबूर तो किया जा सकता है, लेकिन यह बहती हुई जनसंख्या का स्थायी समाधान नहीं है। स्थायी समाधान लोगों को जनसंख्या नियंत्रण के लिए बढ़ती जनसंख्या के नुकसान और संसाधनों की कमी के प्रति जागरूक करके ही प्रेरित किया जा सकता है। शिक्षा ही इसका स्थायी समाधान दे सकती है। मुसलमान भी छोटे परिवार के साथ जुड़े दूरगामी फायदों को समझते हुए जनसंख्या नियन्त्रण के लिए आने वाले किसी भी कानून का समर्थन कर अपनी जागरूकता का परिचय दें तो उनकी नयी पीढ़ी का भविष्य सुधर जायगा। उत्तर प्रदेश सहित कुछ और राज्यों में होने जा रहे विधानसभा चुनावों से इसे जोड़कर देखना गलत होगा क्योंकि हमारे देश में तो पूरे पांच साल कहीं न कहीं चुनाव चला ही करते हैं। केंद्र सरकार को चाहिए कि वह संसद के मानसून सत्र में ही जनंख्या नियन्त्रण कानून लेकर आये। राजनीतिक फायदे या नुकसान से ऊपर उठकर देश हित में यह कदम उठाया जाना जरूरी है।", 
  "Topic93": "जब दुनिया आपको दोषी ठहराने लगे। जब आपके अपने ही आपको समझने की कोशिश न करें। ऐसी स्थिति में आपको केवल आंतरिक मजबूती ही रास्ता दिखा सकती है। केवल आपकी आंतरिक मजबूती ही आपको खुश रहने का अवसर दे सकती है। जब हालात आपके लिए प्रतिकूल हो जाते हैं, तब आपको सहनशक्ति, साहस और आगे बढऩे के लिए हौसला चाहिए होता है। गीता में स्वयं श्रीकृष्ण ने कहा था संतुलन ही तुम्हारे योग का असल इम्तिहान है। महात्मा गांधी से संबंधित एक घटना का जिक्र यहां किया जा सकता है, जब गांधी जी की जीवनसंगिनी कस्तूरबा गांधी मृत्युशैया पर थीं। सभी डाक्टरों ने उम्मीद छोड़ दी थी, उनका कहना था इनके जीवन के बस कुछ पल या कुछ मिनट और। तब गांधीजी अपनी कुटिया से बाहर आये और पंडित सुधाकर चतुर्वेदी जी से बोले मेरे लिए गीता की यह पंक्तियां पढ़ो। जब उन्होंने यह पंक्तियां पढ़ीं, तब बापू बोले, आज तुम्हारे बापू का इम्तिहान है, आज मेरा इम्तिहान है, आज मैं जान जाऊंगा कि क्या मैं कस्तूरबा के जाने का गम सह पाऊंगा या नहीं। जब वह ये बात बोल रह थे तब उनकी आंखों से आंसू साफ झलक रहे थे। आज इम्तिहान का दिन है, मैं स्थित प्रज्ञ हूं या नहीं। योग हमारे जीवन में एक ऐसा संतुलन लाता है जिससे बड़ी से बड़ी घटना हमें तोड़ नहीं पाती। बस यह अनुभव करें कि आपका मस्तिष्क किस ओर जा रहा है। कैसे यह हमारे चारों तरफ अव्यवस्था का निर्माण करता है। एक क्षण हमारे लिए सुखद होता है। अगला ही क्षण हमें कोई दुख मिल जाता है। योग इन्हीं मनोवैज्ञानिक समस्याओं का उत्तर है। योग वह संतुलन है जो हमें भीतरी तौर पर जोड़ता है, यह हमरी चेतना को स्थिरता प्रदान करता है। कुलता से रहित मन ध्यान है। वर्तमान क्षण में स्थित मन ध्यान है। दुविधा और प्रत्याशा रहित मन ध्यान है। वापस स्रोत तक पहुंच चुका मन ध्यान है। विश्राम तभी संभव है जब आप अन्य सभी काम छोड़ दें। जब आप घूमना, काम करना, सोचना, देखना, सुनना यह सभी काम बंद कर देते हैं तो आपको विश्राम मिलता है। जब सभी ऐच्छिक क्रियाओं को रोकते हैं, तब आप विश्राम कर पाते हैं या नींद ले पाते हैं। ध्यान का अर्थ कुछ सोचने का प्रयास करना नहीं है। ध्यान गहराई से विश्राम करना है। यदि आप समस्या पर ध्यान दे रहे हैं तो आप विश्राम नहीं कर रहे हैं। चिन्ता जताते हुए सुप्रीम कोर्ट ने कहा है कि इस अभूतपूर्व महामारी से पूरा विश्व युद्ध लड़ रहा है। यह कोरोना के खिलाफ विश्वयुद्ध है। साथ ही कोर्ट ने यह भी कहा है कि इसमें सस्ता यानी वहन करने योग्य इलाज अति आवश्यक है। यह सही है कि कोरोना संक्रमण जंगल में आग की तरह फैला विश्व एवं स्वास्थ्य विभाग सम्भल पाते कि संक्रमण ने लाखों जिन्दगियों को लील लिया। नियमों के पालन में जब तक सरकारें सचेत हुईं तब तक लोगों ने नियमों की अनदेखी करके कोरोना को विस्तार दे दिया। हालांकि शुरुआत में लोग भले ही डरे-सह मे नजर आये, परन्तु धीरे-धीरे लोगों में बेफिक्री से कोरोना ने अपने डरावने डैने को इस कदर फैलाया कि मृतकों की संख्या नम्बरों से होते हुए आंकड़ों में दर्ज होने लगी। हालांकि भारतीय आयुर्वेद पद्धति से लोगों ने अपनी प्रतिरोधक क्षमता को बढ़ाने के लिए टीका के अभाव में आयुर्वेद की शरण में स्वयं को सुरक्षित रखने का रास्ता ढूंढऩे की अवश्य कोशिश की। सरकार भी दृढ़प्रतिज्ञ नजर आयी, नियमों का पालन न करने वालों पर सख्त हुई। अत: प्रत्येक स्तर पर सतर्कता आवश्यक है। अदालत ने कहा भी कि किसी को भी दूसरे की जान से खेलने और दूसरों के मौलिक अधिकार को बाधित करने की इजाजत नहीं दी जा सकती। भले ही भारत से लेकर विश्व के कई देश कोरोना वैक्सीन विकसित करने का दावा कर रहे हों परन्तु अब भी यह पूर्णरूपेण सुरक्षित नहीं कहा जायगा। कोरोना टीका लगने के बाद हरियाणा के मंत्री संक्रमित हो गये। अदालत का कहना भले ही निष्पक्ष एवं अनुकरणीय हो कि स्वास्थ्य प्रत्येक व्यक्ति का मौलिक अधिकार है परन्तु भारत जैसे अति जनसंख्या वाले देश में कोरोना टीका प्रत्येक व्यक्ति को मिलना टेढ़ी खीर ही नजर आ रही है। परन्तु यह असम्भव नहीं है। भारत में सरकारी स्वास्थ्य सेवाओं का दो दशक पूर्व अत्यन्त बुरा हाल था। चिकित्सकों की कमी, दवाओं का अभाव था। आज भी ग्रामीण अंचल में सरकारी स्वास्थ्य सेवाओं का हाल किसी से छिपा नहीं है। देश आज भी डाक्टरों की कमी से जूझ रहा है। बड़े शहरों में बड़े अस्पतालों पर अत्यधिक बोझ है। कई मामले ऐसे भी सामने आये जहां चिकित्सकों एवं स्वास्थ्यकर्मियों ने मरीजों के साथ इतनी लापरवाही की कि मरीज का जीवन ही जोखिम में पड़ गया। कई बार गम्भीर मरीजों की सिर्फ इसलिए जान चली गयी क्योंकि चिकित्सकों ने घोर लापरवाही की। अब जबकि सुप्रीम कोर्ट ने स्वत: संज्ञान लेते हुए कहा है कि अच्छा स्वास्थ्य मनुष्य का मौलिक अधिकार है तो यह अत्यन्त प्रासंगिक है। निश्चित रूप से सरकार को इस पर गाइडलाइन लाना चाहिए और अपने देशवासियों को सुरक्षित जीवन जीने का भरोसा देना चाहिए। ", 
  "Topic94": "समान नागरिक संहिता को इसलिए भी आगे बढ़ाना चाहिए क्योंकि इससे समाज में कई समस्याओं का निराकरण होगा तथा हमारा समाज अधिक एकजुट दिखेगा। संविधान के भाग-४ में राज्य के नीति निदेशक सिद्धान्तों का ब्यौरा है। संविधान के आर्टिकल-३६ से ५१ तक के जरिये राज्य को कई सुझाव दिये गये हैं। इनमें उम्मीद जतायी गयी है कि राज्य अपने नीतियां तय करते समय इन नीति निदेशक तत्वों का ध्यान रखेंगें। इन्हीं में से आर्टिकल-४४ राज्य को सही समय पर सभी धर्मों के लिए समान नागरिक संहिता बनाने का निर्देश देता है। आसान शब्दों में समझें तो समान नागरिक संहिता यानी यूनीफार्म सिविल कोड, यानी देश के सभी नागरिकों के लिए एक जैसा काम है। राजीव गांधी जब देश के प्रधान मंत्री थे तब एक प्रकरण शाहबानों सुर्खियों में छाया रहा था, जिस विषय पर देश की सर्वोच्च न्यायालय ने कहा था कि एक समान नागरिक संहिता परस्पर विरोधी विचारधारा वाले कानूनों के प्रति असमान निष्ठा को हटाकर राष्ट्रीय एकता के उद्देश्य की पूर्ति करने में मदद करेगें। कानून सबसे लिए समान तथा सब कानून के लिए समान यह वर्तमान समय की एक जीवन्त लोकतन्त्र की बुनियादी आवश्यकता है। सम्पत्ति विवाद, बंटवारे से लेकर अन्य के सम्बन्ध में वैकल्पिक व्यवस्थाओं की मौजूदगी न सिर्फ देश के विधिक न्यायिक ढांचे के लिए लम्बे समय से बड़ी चुनौती बनी है, बल्कि यह संविधान के कई महत्वपूर्ण प्राविधानों को भी उसी तरह लागू करने में भी बाधक है। इन टिप्पणियों के साथ दिल्ली हाईकोर्ट ने देशभर के विभिन्न मंचों से उठ रही समान नागरिक संहिता को लागू करने की सिफारिश की तथा देश की सरकार को इस विषय में आवश्यक कदम उठाने के निर्देश भी दिये। जिस तलाक की अर्जी पर चर्चा के दौरान न्यायमूर्ति प्रतिभा एम. सिंह की पीठ ने कहा कि भारतीय समाज बड़ी तेजी से समरूप हो रहा है। जाति, धर्म की दूरियां समाप्त हो रही हैं। विभिन्न समुदायों, जनजातियों, जातियों तथा धर्मों के लोगों की शादी, तलाक के लिए कानूनी अड़चनों से जूझने के लिए मजबूर होने की आवश्यकता नहीं होनी चाहिए। वैसे तो वर्तमान में अधिकतर हमारे देश के कानून, सिविल मामलों में एक समान नागरिक संहिता का पालन करते ही हैं। जैसे- भारतीय अनुबन्ध नियम, नागरिक प्रक्रिया संहिता, माल बिक्री अधिनियम, सम्पत्ति हस्तान्तरण अधिनियम, भागीदारी अधिनियम तथा साक्ष्य अधिनियम। वैसे तो समान नागरिक संहिता (यूसीसी) की अवधारणा का विकास भारत में तब हुआ जब ब्रिटिश सरकार ने वर्ष १८३५ में अपनी रिपेार्ट प्रस्तुत की थी जिसमें अपराधों, सुबूतों और अनुबन्धों जैसे विभिन्न विषयों पर भारतीय कानून के संहिताकरण में एकरूपता लाने की आवश्यकता पर बल दिया था। हालांकि उस समय मुस्लिम, ईसाई तथा पारसी लोगों के लिए अलग-अलग व्यक्तिगत कानूनों की व्यवस्था थी। हमारे देश के विभिन्न न्यायालयों में समय-समय पर कानून में समरूपता लाने के लिए अपने निर्णयों में कहा है कि सरकार को एक समान नागरिक संहिता अवश्यक सुनिश्चित करने की दशा में एक ईमानदार प्रयास करना चाहिए। चाहें १८८५ का शाहबानों का प्रकरण हो या १९९५ का सरला मुग्दल वाद, वास्तविकता भी यही है। हमारे देश के संविधान निर्माताओं ने उसके मूल में धर्मनिरपेक्षता तथा समानता को अंदर तक बैठाया था, लेकिन अलग-अलग कानूनी की व्यवस्थाएं कहीं न कहीं उसको मुंह चिढ़ाती नजर आती हैं। समाज को अलग-अलग कानून कहीं न कहीं किसी न किसी से वास्तव में बेईमानी करते नजर आते हैं। बहुपत्नी विवाह हो या तीन तलाक हालांकि अब वह समाप्त हो गया है, लेकिन समाज के किसी वर्ग का अलग कानून दूसरे का अलग ऐसा कहां तक न्याय संगत है, विचारणीय है। इसी विषय पर एक बार फिर दिल्ली हाईकोर्ट ने सरकार का ध्यान आकृष्ट किया तथा कानून बनाने को आदेशित किया। आगे आने वाले समय में देश की सरकार को बहुत फूंक-फूंक कर कदम रखने होंगे, क्योंकि वास्तविकता तो यह भी है इस विषय का लाभ राजनीतिक गिद्ध लेने के फिराक में बैठे हैं इसकी सम्भावना तब और भी बढ़ जाती है जब अगले वर्ष उत्तर प्रदेश था पंजाब सरीखे प्रदेशों में विधानसभा चुनाव होने को हैं। हमारी सरकार को परस्पर विश्वास निर्माण के लिए कड़ी मेहनत करनी होगी, जिससे समाज के किसी वर्ग को यह न लगे कि कहीं न कहीं उनके साथ अन्याय हो रहा है या जबरन उन पर समान नागरिक संहिता थोपे जाने का वातावरण बनाया जा रहा है। भारतीय समाज इस संहिता में ढलने के लिए पूरी तौर पर एकदम तैयार है। बेतहर होगा कि हमारे देश की सरकार दिल्ली हाईकोर्ट के विचारों को गम्भीरता से ले और समान नागरिक संहिता पर एक सार्थक बहस के लिए मसौदा तैयार करे। एक तर्क यह भी है कि गोवा में उक्त कानून लागू है वहां इस कानून से कभी किसी को कोई परेशानी नहीं हुई, आखिर देश के एक राज्य में यह कानून पूरी तौर पर लागू हो तथा व्यवस्थित काम कर सकता है तो शेष में क्या परेशानी हो सकती है, यह एक यक्ष प्रश्न है। आज इस विषय पर उन लोगों को जवाब देना चाहिए जो अपने तुष्टीकरण की राजनीति के चलते इस कानून के खिलाफ खड़े होकर शोर मचाने वाले हैं।", 
  "Topic95": "बहुचर्चित अदाणी समूह को लेकर आई अमेरिकी फर्म हिंडनबर्ग की रिपोर्ट और उसके बाद इस समूह की कंपनियों के शेयरों में भारी गिरावट को लेकर संसद में दूसरे दिन भी जिस तरह हंगामा हुआ, उससे यह स्पष्ट है कि विपक्ष इस मामले को तूल देने में लगा हुआ है। वह शायद आगे भी तूल देता रहेगा, क्योंकि उसे इस प्रकरण के बहाने प्रधानमंत्री नरेन्द्र मोदी पर राजनीतिक हमले का अवसर मिल गया है। विपक्ष के हमलावर रवैये का एक कारण नियामक संस्थाओं का आगे आकर स्थिति को स्पष्ट न करना भी है। हिंडनबर्ग की रिपोर्ट आए करीब दस दिन हो गए हैं, लेकिन अभी तक हमारी नियामक संस्थाओं और विशेष रूप से सेबी ने वैसी तत्परता नहीं दिखाई है, जैसी अपेक्षित थी। यह ठीक है कि वित्त मंत्री निर्मला सीतारमण ने यह कहा कि अदाणी समूह को लेकर उपजे विवाद से निवेशकों के भरोसे पर कोई असर नहीं पड़ेगा और बाजार पूरी तरह नियामक संस्थाओं के नियंत्रण में है, लेकिन प्रश्न यह है कि ये संस्थाएं उन सवालों का ठोस जवाब देने के लिए आगे क्यों नहीं आ रही हैं, जो सतह पर उभर आए हैं। ध्यान रहे कि इन सवालों का सही तरह समाधान अदाणी समूह की ओर से दिए गए जवाबों से नहीं हो सका है और शायद यही कारण है कि शेयर बाजार में उसकी कंपनियों के शेयरों के भाव गिरते चले जा रहे हैं। इससे इन्कार नहीं कि हिंडनबर्ग ने अप्रत्याशित तरीके से आगे बढ़े अदाणी समूह का एफपीओ आने के ठीक पहले उसे जिस तरह निशाना बनाया, उससे उसके इरादे संदिग्ध जान पड़ते हैं, लेकिन उसने जो सवाल उठाए हैं, उनका समुचित जवाब तो सामने आना ही चाहिए- न केवल इस समूह की ओर से, बल्कि नियामक संस्थाओं की ओर से भी। इसमें देरी इसलिए नहीं होनी चाहिए, क्योंकि अदाणी समूह को कर्ज देने वाले बैंकों का भी जोखिम बढ़ सकता है। इससे संतुष्ट नहीं हुआ जा सकता कि रिजर्व बैंक ने बैंकों से यह पूछा है कि उन्होंने अदाणी समूह को कितना कर्ज दिया है, क्योंकि कायदे से अब तक तो उसे इस जानकारी से लैस हो जाना चाहिए था। इससे भी अधिक आवश्यक यह है कि सेबी को समय रहते सक्रियता दिखानी चाहिए थी। सेबी इससे अपरिचित नहीं हो सकता कि अस्पष्टता और अविश्वास के वातावरण में शेयर बाजार किस तरह व्यवहार करता है। सच तो यह है कि उसे अदाणी समूह के मामले में अपने ठोस निष्कर्षों के साथ अपनी प्रतिक्रिया इस तरह देनी चाहिए थी, जिससे देश के साथ दुनिया को यह संदेश जाता कि कारपोरेट गवर्नेंस के मामले में सभी मानकों का पालन किया जा रहा है। कम से कम अब तो यह काम किया ही जाना चाहिए, अन्यथा कल को किसी अन्य की ओर से दूसरी भारतीय कंपनियों को निशाना बनाया जा सकता है।", 
  "Topic96": "जीवन केवल पदार्थ ही नहीं, बल्कि इससे कहीं अधिक है। मानवीय जीवन पदार्थ एवं चेतना दोनों का संयोजन है। यदि मानव केवल पदार्थ होता तो आराम की आवश्यकता ही नहीं थी। क्योंकि पदार्थ को आराम, बेचैनी, सुंदरता, बदसूरती, खुशी एवं दुख का अहसास नहीं होता। ऐसा तो केवल उन्हें ही हो सकता है जिनमें चेतना विद्यमान है। परंतु जीवन केवल चेतना ही नहीं है। क्योंकि यदि ऐसा होता तो हमें पानी, भोजन एवं आराम की आवश्यकता ही महसूस न होती। चेतना अनुभव करती है एवं स्वयं को मूल्यों द्वारा अभिव्यक्त भी करती है। मूल्य वह भावनाएं हैं, जिन्हें न तो शब्दों द्वारा व्यक्त किया जा सकता है और न ही बुद्धि द्वारा समझा जा सकता है। आध्यात्मिक पथ का उद्देश्य ऐसा मूल्य आधारित जीवन जीना है, जो हमारी चेतना में विद्यमान हैं। इसलिए जीवन को आध्यात्मिक दृष्टिकोण से समझना एवं पूर्णतया जीवन को जीना अति आवश्यक है। अब सवाल यह उठता है कि वह मूल्य कौन से हैं। शांति, प्रेम, आनंद, सुंदरता, ज्ञान और पदार्थ एवं चेतना को समझने की क्षमता ऐसे मूल्य हैं जो जीवन को आनंदमयी बनाते हैं। इस धरा पर इनसान का कोई भी कार्य करने के पीछे उद्देश्य केवल खुशी एवं आराम ही होते हैं। आम तौर पर लोग सोचते हैं कि सुविधा केवल भौतिक प्रगति अर्थात पदार्थ के द्वारा ही संभव है। परन्तु वास्तव में सुविधा तो आत्मा की विशेषता है। हां, कुछ हद तक यह पदार्थ पर भी निर्भर करता है परन्तु अधिकतर यह मनोभाव एवं समझ पर निर्भर करता है। आप चेतना को माप नहीं सकते। यह तो असीमित है। चेतना ही शांति है अर्थात आप स्वयं शांति, सत्य, ऊर्जा हैं। चेतना को जानना ही ज्ञान को समझना है। यह चेतना ही प्रेम का असीमित स्रोत है और आप स्वयं प्रेम ही हैं। इस बात को समझना और इसे अपने जीवन में जीना ही आध्यात्मिक जीवन है। जीवन की ऊंचाइयों को आध्यात्मिक ज्ञान के द्वारा ही समझा जा सकता है। इस ज्ञान के अभाव में जीवन उदासी, निर्भरता, अज्ञानता, तनाव एवं दुख से भरा महसूस होता है। आध्यात्मिक ज्ञान का दृष्टिकोण ही जीवन में उत्तरदायित्व, अपनापन एवं संपूर्ण मानव जाति के लिए दया की भावना से भरता है। सच्चे अर्थों में आध्यात्मिक ज्ञान का भाव ही जात-पात, धर्म एवं देश की छोटी सीमाओं को दूर कर संपूर्ण मानव जाति के साथ एक अपनेपन का रिश्ता कायम करता है। हम तत्व और आत्मा दोनों से बने हैं। आत्मा को आध्यात्मिकता की आवश्यकता है। शरीर (तत्व) को कुछ भौतिक चीजों की आवश्यकता होती है और हमारी आत्मा का पोषण अध्यात्म से होता है। आप जीवन को आध्यात्मिकता के बिना जी नहीं सकते। क्या आप शांति चाहते हैं। क्या आप खुशी चाहते हैं। क्या आप सुख चाहते हैं। हमें लगता है कि आध्यात्मिकता का अर्थ केवल मंदिर, गिरजाघर या मस्जिद जाना है। आध्यात्मिकता मानवीय मूल्यों का जीवन में समावेश है। मानवीय मूल्यों के बिना जीवन व्यर्थ है। यदि कोई प्रश्न करता है कि आपको मानवीय मूल्यों की आवश्यकता क्यों है तो आप कहेंगे, यह एक मूर्खतापूर्ण सवाल है। जब आप मनुष्य हैं तो जानवरों जैसा जीवन जीने का कोई अर्थ नहीं है। मानवीय मूल्यों के साथ रहना मनुष्यता है। मनुष्य की कुछ जरूरतें होती हैं और वह जिम्मेदारियां लेता है। जब जरूरतें कम और जिम्मेदारियां अधिक हों तो जीवन अच्छा होता है। जब जरूरतें अधिक और जिम्मेदारियां कम हों तो फिर जीवन इतना अच्छा नहीं होता। जब आपकी जरूरतें अधिक हों और आप बहुत ही कम जिम्मेदारी लेते हैं तो आप दुखी हो जाते हैं। यह आध्यात्मिक जीवन नहीं है। भरथियार, कामराज और गांधीजी ने पूरे राष्ट्र की जिम्मेदारी ली और उन्होंने कैसा जीवन व्यतीत किया। उनकी जरूरतें बहुत कम थीं। इसलिए अधिक से अधिक जिम्मेदारी लेनी चाहिए। यदि पिता अपने बच्चों और उनकी जरूरतों की जिम्मेदारी नहीं लेगा तो क्या बच्चे उसकी सुनेंगे। जो लोग जिम्मेदारी लेते हैं, उन्हें ही अधिकार प्राप्त होते हैं। जो लोग राजनीति में हैं, उन्हें तो पूरे राष्ट्र की जिम्मेदारी लेनी होगी। परंतु यदि वह भ्रष्ट तरीकों से सत्ता में आये हैं तो पतन निश्चित है। जब हम और अधिक जिम्मेदारी लेते हैं तो उसका प्रबंधन कैसे करें। हमारी क्षमता से परे जिम्मेदारी लेना और उसका प्रबंधन करना अध्यात्म से आता है। हम अपनी बुद्धि का इस्तेमाल सिर्फ भ्रष्टाचार के लिए करते हैं, न कि एक अच्छे इनसान बनने के लिए। हम सोचते हैं कि हम अच्छे हैं और दूसरे बुरे हैं। कुछ अच्छाई हर किसी में होती है और अध्यात्म से उसमें बढ़ावा होता है। जो लोग जिम्मदारी लेते हैं, उन्हें ही अधिकार प्राप्त होते हैं। जब छोटी कठिनाइयां हों तो उनसे भी हमें गहराई मिलती है। खुशी से  विस्तार मिलता  है, कठिनाइयों से गहराई मिलती है। आधुनिक और प्राचीन दोनों से सीखें और आगे बढ़ें। अध्यात्म हमारी परंपरा और संस्कृति की बुनियाद है। बिना अध्यात्म के हम ज्ञान को प्राप्त करने में सक्षम नहीं होते। जीवन में आगे बढऩे के लिए पहले अपनी जिम्मेदारियों को निभाना जरूरी है।", 
  "Topic97": "त्रिपुरा विधानसभा चुनाव के लिए अपना घोषणापत्र जारी करते हुए कांग्रेस ने अन्य लोक लुभावन वादे करते हुए जिस तरह पुरानी पेंशन योजना लागू करने का भी वादा किया, उससे यह स्पष्ट है कि वह इसी मुद्दे पर चुनाव जीतने का सपना देख रही है। पता नहीं उसका यह सपना पूरा हो पाएगा या नहीं, लेकिन यह मानने के अच्छे-भले कारण हैं कि वह इस नतीजे पर पहुंच गई है कि हिमाचल प्रदेश में पुरानी पेंशन योजना का वादा उसकी जीत में सहायक बना। चूंकि कांग्रेस शासित राजस्थान और छत्तीसगढ़ में भी पुरानी पेंशन योजना लागू करने का वादा कर दिया गया है, इसलिए हैरानी नहीं कि अन्य राज्यों में भी कांग्रेस पुरानी पेंशन योजना की वापसी के वादे के साथ चुनाव लड़े। कांग्रेस की तरह अन्य विपक्षी दल भी पुरानी पेंशन योजना को अपनाते दिख रहे हैं। इनमें आम आदमी पार्टी और समाजवादी पार्टी प्रमुख हैं। हालांकि रिजर्व बैंक के साथ अनेक अर्थशास्त्रियों और यहां तक कि कांग्रेस के समय योजना आयोग के उपाध्यक्ष रहे मोंटेक सिंह अहलूवालिया यह कह चुके हैं कि पुरानी पेंशन योजना लागू करने का फैसला बेतुका है और यह वित्तीय दिवालिएपन का कारण बनेगा, लेकिन अन्य दलों की कौन कहे, स्वयं कांग्रेस भी उन्हें सुनने को तैयार नहीं है। जब यह स्पष्ट है कि पुरानी पेंशन योजना वित्तीय आपदा का कारण बनेगी, तब यह समझना कठिन है कि कांग्रेस समेत अन्य राजनीतिक दल उसकी वकालत क्यों रहे हैं? वित्तीय नियमों की ऐसी खुली अनदेखी आत्मघात के अलावा और कुछ नहीं। राजनीतिक दल इससे अपरिचित नहीं हो सकते कि वित्तीय नियमों की अनदेखी करना अर्थव्यवस्था के साथ भावी पीढ़ी को अंधकार में धकेलना है, लेकिन वे संकीर्ण राजनीतिक स्वार्थों को पूरा करने के लिए जानबूझकर जोखिम मोल ले रहे हैं। विडंबना यह है कि यह काम केंद्र सरकार की ओर से यह स्पष्ट किए जाने के बाद भी किया जा रहा है कि वह पुरानी पेंशन योजना लागू करने वाले राज्यों को वित्तीय सहयोग देने में सक्षम नहीं होगी और उन्हें उससे ऐसी कोई अपेक्षा भी नहीं रखनी चाहिए। इसकी भी अनदेखी नहीं की जा सकती कि जिन राज्यों ने पुरानी पेंशन योजना वापस लाने की घोषणा कर दी है, उन्हें यह समझ नहीं आ रहा है कि उसे जमीन पर उतारने के लिए आगे कैसे बढ़ें? इस कठिनाई के बाद भी आशंका यही है कि आने वाले दिनों में अन्य राज्य सरकारें वोट बैंक बनाने या फिर चुनाव जीतने के लिए पुरानी पेंशन योजना को लागू करने की घोषणा कर सकती हैं। इसे देखते हुए केंद्र सरकार को इस पर विचार करना चाहिए कि नई पेंशन योजना को आकर्षक कैसे बनाया जाए? निःसंदेह पुरानी पेंशन योजना वित्तीय रूप से सरकारी खजाने पर बोझ है, लेकिन यह भी सही है कि नई पेंशन योजना को उपयोगी बनाने की आवश्यकता है।", 
  "Topic98": "इसमें कोई दो मत नहीं कि दुनिया का सबसे बड़ा लोकतंत्र भारत है जहां लोक यानी जनता अपने भरोसेमंदों नुमाइंदे बनाकर जन उत्तरदायी व्यवस्थाओं की संचालित प्रणालियों की अगुवाई और सुधार की गुंजाइशों की जिम्मेदारी देती है। लोकतंत्र के यह पहरु, आम चुनावों के जरिये चुने जाकर देश-प्रदेश की सरकारों से लेकर गांव की पंचायतों तक में पक्ष-विपक्ष में बैठकर आमजन के हित के कानून और सुख, सुविधाओं की जिम्मेदारियां निभाते हैं। निश्चित रूप से संविधान बनाते समय यही सोच इसके केन्द्र में रही होगी। लेकिन तब शायद राजनीतिक दलों को लेकर संशय न रहा होगा इसीलिए १९५० के मूल संविधान में जिक्र नहीं था। लेकिन सालभर बाद ही जन-प्रतिनिधित्व कानून में जिक्र हुआ। १९६८ तक चुनाव चिह्नों को एलॉट किये जाने के नियम बने। निश्चित रूप से इससे लोकतंत्र बेहद मजबूत हुआ। लेकिन एक आम कहावत है कि हर मजबूत इनसान या तंत्र में कोई न कोई कमजोरी या खामी निकल ही आती है जो सवाल भी बनती है और दर्द भी। यहां भी ऐसा ही हुआ। आज लाख कोशिशों के बाद वही सवाल, भारी बहुमत से बने और बनाये गये तमाम कानून लोकतांत्रिक व्यवस्थों को ही आईना दिखाते हुए दिखते हैं। दलबदल इन्हीं में एक सबसे भारी कमजोरी के रूप में दलबदलों की निष्ठाओं पर ही सवाल उठाता है। १९७० के दशक में तब संविद सरकारों के सफल होते ही लोकतंत्र में आयाराम-गयाराम की नयी राजनीति हुई। विधायकों के खरीद-फरोख्त का जो खेल चला वह थमना तो दूर उल्टा संसद से लेकर विधान सभाओं तक में नासूर बनता गया। इसकी रोकथाम के लिए रिकॉर्ड बहुमत के साथ १९८५ में राजीव गांधी की सरकार ने तमाम कोशिशें कीं। दसवीं अनुसूची में संशोधन कर के दलबदल विरोधी कानून बनावाया। विधायकों और सांसदों के पार्टी से इस्तीफा देने या ह्विप उल्लंघन पर सदस्यता खात्मे तक का नया कानून बना। लेकिन दलबदलुओं ने यहां भी रास्ता निकाल लिया जो बदले तौर-तरीकों से बदस्तूर जारी है। कहीं दो-तिहाई विधायकों को तोडऩे या मिलाना तो कभी मसल या मनी पावर या फिर हवाई जहाजों से अपनी-अपनी राज्य सरकारों की निगरानी में सैर-सपाटे के नाम पर फाइव स्टार होटलों, रिजाट्र्स में नजरबन्दी का खेल भी देश खूब देख रहा है। यकीनन दलबदल कानून कितना भी प्रभावी बनाया गया, राजनीति की बिसात के आगे पूरी तरह से निष्प्रभावी और निरीह दिखने लगा। चुनाव और राजनीतिक सुधारों की हिमायती संस्था एसोसियेशन फॉर डेमोक्रेटिक रिफॉम्र्स यानी एडीआर की एक ताजा रिपोर्ट बताती है कि सन् २०१६ से २०२० के बीच हुए चुनावों के दौरान कांग्रेस, भाजपा समेत कई दलों के नेता दूसरे में शामिल हुए। ४३३ सांसदों एवं विधायकों के शपथ पत्रों के विश्लेषण के आधार पर तैयार रिपोर्ट बताती है कि कांग्रेस के १७० यानी ४२ प्रतिशत विधायक दूसरे राजनीतिक दलों में चले गये तो भाजपा के भी १८ यानी ४.४ प्रतिशत विधायकों ने पार्टी बदली। चुनाव लडऩे की नीयत से इस चार साल के दौरान ४०५ विधायकों में से १८२ यानी ४४.९ प्रतिशत भाजपा में, ३८ यानी ९.४ प्रतिशत विधायक कांग्रेस और २५ यानी ६.२ प्रतिशत विधायकों ने तेलंगाना राष्ट्र समिति (टीआरएस) का दामन थामा। इसी तरह २०१९ लोकसभा चुनाव के दौरान १२ सांसदों ने दल-बदल किया, जिसमें पांच यानी ४१.७ प्रतिशत ने भाजपा छोड़ी। जबकि सात यानी ४३.८ प्रतिशत ने राज्यसभा चुनाव खातिर कांग्रेस छोड़ी। वहीं २०१६ से २०२० के बीच हुए राज्य सभा चुनावों के दौरान १६ में दस यानी ६२.५ प्रतिशत दल-बदल कर भाजपा में शामिल हुए। दल-बदल या इसके लिए हुए इस्तीफों के चलते मध्यप्रदेश, मणिपुर, गोवा, अरुणाचल प्रदेश और कर्नाटक की सरकारें गिरी। जहां उपचुनाव हुए, वहां वही चेहरे दूसरों दलों के नुमाइंदे बने और जीते भी। लगता नहीं कि चुनाव व्यक्तिगत राजनीतिक महत्वकांक्षाओं या हित साधने के लिए निष्ठा बदले जाने का दूसरा नाम बनता जा रहा है। एकदम नया उदाहरण पश्चिम बंगाल और बिहार का है जहां तृणमूल कांग्रेस से बगावत कर भाजपा से विधायक बने मुकुल राय ने तुरन्त घरवापसी कर भारतीय राजनीति में जबरदस्त सनसनी फैला दी। अब जबकि भाजपा उनकी अयोग्यता संबंधी दस्तावेज तैयार कर रही है तो मुकुल राय दो दर्जन से ज्यादा विधायकों की घर वापसी कराने के कयासों से सुर्खियों में हैं। वहीं बिहार में लोजपा में दो फाड़ के छह में से पांच सांसदों ने नया गुट बना लिया जिसे लोकसभा अध्यक्ष ने मान्यता भी दे दी। निश्चित रूप से यहां भी राजनीतिक शह-मात और घरवापसी का खेला भी चलेगा। अब देशभर की निगाहें आगामी पांच राज्यों उत्तर प्रदेश, पंजाब, उत्तराखंड, गोवा और मणिपुर पर है जहां पंजाब में कांग्रेस बाकी जगह भाजपा की सरकारें हैं। ठीक इसी वक्त भाजपा नेता राजवर्धन सिंह राठौड़ का बयान कि उनकी पार्टी के दरवाजे देश को प्राथमिकता देनेवालों के लिए खुले हैं, के बहुत गहरे मायने हैं क्योंकि राजस्थान की कांग्रेस सरकार में कलह तो उत्तर प्रदेश में बसपा और सपा के बीच विधायक तोडऩे की जंग छिड़ी है। ऐसे में यह न्यौता दल-बदल को प्रोत्साहन ही है। दल-बदल के कई दिलचस्प उदाहरण हरियाणा में दिखे। उनमें एक है जब १९७७ में देवीलाल की जनता पार्टी सरकार बनी। १९७९ में भजनाल तीन मंत्रियों को रिझा इस्तीफा दिलाकर सरकार गिरवा खुद मुख्यमंत्री बन गये। १९८० में इन्दिरा गांधी की वापसी के बाद लगा कि कहीं उनकी सरकार भी न गिरा दी जाय। उन्होंने बिना देरी किये अपने पाले के ३७ विधायकों को कांग्रेस में शामिल करा भारत के इतिहास में पहली बार रातों-रात जनता पार्टी की सरकार को सुबह होते-होते कांग्रेसी बना दी। सवाल जहां का तहां दल-बदल उस मतदाता और लोकतंत्र की कसौटी पर कितना खरा। मतदाता चुनता किसी को है, वही सदन में पहुंच किसी और को हो जाता है। जाहिर है अप्रत्यक्ष ही सही किसी दल का मत दूसरे को ट्रांसफर हो जाता है। ऐसे में निर्दलीयों के भाव भी बेकाबू हो जाते हैं। इसके कानूनी पहलू कुछ भी हों, तिकड़म और तकनीकी रूप से खामियां तो भरपूर हैं जिससे बहुमत का जुगाड़ हो जाता है। ऐसे में दल-बदल कैसे रुक पायेगा। दलबदल रोकने से ही सजीव लोकतंत्र की सुगंध बरकरार रह आगे बढ़ेगी वरना धीरे-धीरे इसमें भी कहीं दुर्गंध न आने लग जाय।", 
  "Topic99": "भारत वर्ष में आधे से ज्यादा किसान सीमांत किसान हैं जिनकी जोत एक हैक्टेयर से कम है। कृषि ६० फीसदी के लगभग आबादी को रोजगार दे रही है, अर्थात् सीमांत जोत वाले बहुसंख्यक किसानों को लाभकारी बनाना देश में रोजी-रोटी की समस्या के समाधान में बहुत महत्वपूर्ण कार्य है। किसानी को लाभकारी बनाने के दो पक्ष हैं। एक, कृषि उपज को सही कीमत दिलाना और दूसरा, किसानी की लागत को कम करना। उपज की सही कीमत के लिए किसान संघर्षरत हैं। सरकारें भी अपनी-अपनी समझ के अनुसार इस दिशा में कार्य करती दिखना चाहती हैं, किंतु लागत को कम करने की बात की आज के समय में काफी अनदेखी हो रही है। कृषि ज्यादा से ज्यादा बाहरी सामग्री निवेश (इनपुट) पर निर्भर होती जा रही है। अंधाधुंध मशीनीकरण ने भी किसानी को एक ओर कम मेहनत वाला बनाया है तो दूसरी ओर अधिक खर्चीला भी बना दिया है। कृषि क्षेत्र की कमाई उद्योग क्षेत्र और ऊर्जा क्षेत्र में चली जा रही है। हालांकि मशीनीकरण की दिशा बैल आधारित करके इसे सस्ता और आत्मनिर्भर बनाया जा सकता है। बैल तो किसान ही पालेगा, इसलिए उसको बेचने और खरीदने का पैसा किसान के ही पास जायगा। बैल से चलने वाले छोटे-छोटे कृषि उपकरणों को बनाकर कृषि को सुविधाजनक भी बनाया जा सकता है। ऐसे उपकरणों के निर्माण में उद्योग जगत को भी कार्य मिलेगा ही। ट्रैक्टर आधारित कृषि छोटे किसान के लिए किसी भी तरह लाभकारी नहीं हो सकती। छोटे किसान के लिए तो ऐसी कृषि पद्धति सही है जिसमें अधिकांश वस्तुएं जो कृषि में लगेंगी, वे किसान की खेती से या वन क्षेत्रों से ही प्राप्त हो जानी चाहिए। छोटा किसान यदि बैल रखता है तो एक तरफ उसे कृषि कार्य के लिए ऊर्जा उपलब्ध होगी, दूसरी ओर खेत के लिए खाद भी मिलेगी। गोमूत्र से भी उपयोगी खाद बनाकर रासायनिक खादों से मुक्ति पायी जा सकती है जिससे एक ओर रासायनिक खाद पर खर्च बचेगा तो दूसरी ओर भूमि की उपजाऊ शक्ति का संचय भी होगा। रासायनिक खादों से भूमि की उर्वरा शक्ति धीरे-धीरे क्षय हो रही है। इसके अलावा रासायनिक स्प्रे से बीमारी नियंत्रण भी खतरनाक सीमा तक स्वास्थ्य के लिए हानिकारक सिद्ध हो रहा है और खर्चीला भी। इसलिए रासायनिक और ट्रैक्टर निर्भर मशीनी खेती को बैल आधारित तकनी कों और जहां तक संभव हो, वहां तक हर्बल दवाइयों के विकास के आधार पर स्वावलंबन और आत्मनिर्भरता की ओर मोडऩा चाहिए, जिससे छोटे किसान को खेती के लिए कर्ज लेने की जरूरत ही न पड़े। जैसे-जैसे खेती आत्मनिर्भर बनेगी, किसान का लाभ बढ़ता जायगा और खेती से इतर अन्य घरेलू जरूरतों के लिए भी कर्ज की मजबूरियां कम होती जायंगी। बैल से खेती को पिछड़ा न माना जाय, बल्कि पर्यावरण-मित्र, जलवायु नियंत्रण में सहयोगी, स्वास्थ्य-मित्र मानकर प्रोत्साहित किया जाय। ट्रैक्टर की तरह ही बैल पालन पर सब्सिडी दी जाय। गोबर से बायो-गैस बनाकर वैकल्पिक ऊर्जा के क्षेत्र में भी आशातीत विकास संभव हो सकता है। बायो-गैस निर्माण को ऊर्जा उद्योग घोषित करके लघु-कुटीर उद्योग के रूप में प्रोत्साहित करना चाहिए, जिसमें खुद किसान ही उद्योग लगाकर लाभान्वित हो सकता है। बड़े पैमाने पर बायो-गैस निर्माण करके उसे सिलेंडर पैक भी किया जा सकता है। इससे नि:संदेह पेट्रोलियम बिल भी कम होगा और बेसहारा पशुधन की समस्या भी हल होगी। बेसहारा पशुधन भी खेती को उजाड़ रहा है और किसान के लिए समस्या बन गया है। बाहरी सामग्री निवेश पर न्यूनतम निर्भरता वाली टिकाऊ खेती जैसे कई सफल प्रयोग हो रहे हैं। जैविक कृषि की कई पद्धतियां विकसित हो रही हैं। आवश्यकता है उन्हें प्रोत्साहित करने और वैज्ञानिक रूप से सिद्ध करने की, ताकि प्रगति सुनिश्चित और टिकाऊ बन सके। कई प्रदेशों में इस दिशा में कार्य भी शुरू हुआ है, उसका अनुदर्शन और प्रचार-प्रसार होना चाहिए। तुलनात्मक आंकड़े संग्रह करके परिणाम सिद्ध किये जाने चाहिए, ताकि किसी भी नये इच्छुक को भय न लगे और पद्धति का मानकीकरण किया जा सके। सभी कृषि विश्वविद्यालयों में इस दिशा में शोध, उपकरण विकास और प्रशिक्षण कार्य आरंभ होने चाहिए। इस कृषि के लिए भारतीय मूल की नस्लों का बड़ा महत्व माना गया है। इसलिए देसी साहिवाल, थारपारकर, सिंधी, गीर आदि नस्लों को पुनर्जीवित और संवर्धन का कार्य किया जाना चाहिए, जो दूध भी अच्छा देती हैं। इन नस्लों के दूध में यूरोपीय नस्लों के मुकाबले अधिक गुणवत्ता है और स्वास्थ्य के लिए हानिकारक हिस्टेडीन जैसे पदार्थों का अभाव है। भारत की पारम्परिक कृषि पद्धति इसी दिशा में थी, इसलिए किसान को अपनी भूली परम्परा को विकसित करने में ज्यादा परेशानी नहीं होनी चाहिए, यदि इसे वैज्ञानिक आधार पर मानकीकरण करते हुए प्रचारित किया जाय। कई संघटन इसके लिए कार्यरत हैं। उनके अनुभव भी प्रयोग किये जाने चाहिए। सबसे जरूरी बात है छोटे किसानों के ऐसे संघटन जो इन प्रयोगों को अपने भविष्य के लिए मार्गदर्शक मानकर कार्यरत हों और आत्मनिर्भर टिकाऊ कृषि को अपने आत्म-सम्मान के साथ जोड़कर देख सकते हों।", 
  "Topic100": "यह सच है कि कोरोना की दूसरी लहर का कहर थमता दिख रहा है। कोरोना के नये मरीजों का आंकड़ा लगातार नीचे की ओर जा रहा है। वहीं टीकाकरण भी युद्ध स्तर पर जारी है। लेकिन तस्वीर का दूसरा पहलू यह है कि प्रतिबंधों से आजादी मिलते ही सार्वजनिक स्थलों से लेकर आम जीवन में संयम और सर्तकता बिल्कुल गायब हो गयी है। बाजारों में भारी भीड़ है। कोविड प्रोटोकाल की धज्जियां सरेआम उड़ायी जा रही हैं। यह हालात तब हैं जब अप्रैल और मई में देश ने कोरोना वायरस का घातक प्रभाव झेला है। बाजारों में भारी भीड़ और कोविड प्रोटोकाल के अनदेखी पर दिल्ली हाईकोर्ट ने भी प्रदेश सरकार को सख्ती बरतने के निर्देश दिये हैं। वहीं पिछले दिनों प्रधान मंत्री नरेंद्र मोदी ने भी देशवासियों को आगाह किया है कि कोरोना का असर कम हुआ है, लेकिन वायरस अभी खत्म नहीं हुआ है। दिल्ली हाईकोर्ट और प्रधान मंत्री की चेतावनी के अलावा एम्स दिल्ली के निदेशक डा. रणदीप गुलेरिया ने भी आगाह किया है कि जो हालात दूसरी लहर के बाद दिख रहे हैं, उनके चलते अगले छह से आठ हफ्तों में तीसरी लहर की संभावना बन रही है। नेशनल सेंटर फॉर बायोलॉजिकल साइंसेज के पूर्व निदेशक रहे और मौजूदा केंद्र सरकार के प्रमुख वैज्ञानिक सलाहकार डा. कृष्णास्वामी विजय राघवन ने ५ मई को आशंका व्यक्त की कि भारत में भी कोरोना की तीसरी लहर आ सकती है और इसे टाला नहीं जा सकता है। स्वास्थ्य विशेषज्ञ पूर्व में तीसरी लहर की संभावना जता चुके हैं और यह भी बता चुके हैं कि तीसरी लहर का ज्यादा असर छोटे बच्चों पर होगा। बावजूद इसके हमारे सार्वजनिक व्यवहार और जीवन में संयम का तत्व शून्य स्तर पर दिखाई दे रहा है। प्रतिबंधों से छूट मिलते ही बाजारों, सार्वजनिक स्थलों पर भारी भीड़ के दृश्य आम हैं। चाहे बात दिल्ली की की जाय या फिर लखनऊ की। देश के अन्य राज्यों से भी ऐसी खबरें सामने आ रही हैं। कोरोना प्रोटोकाल तो दूर की बात है, अब तो मास्क लगाने में लोग परहेज करने लगे हैं। बिना मास्क पहने लोगों की बड़ी संख्या आपको सड़कों और बाजारों में दिख जायगी। लॉकडाउन से कफ्र्यूतक भी इसी तरह बाजार खुले थे, लेकिन जहां शर्तों के कदम डगमगाये वहां कोरोना के हालात लौट आये। कोरोना की पहली लहर से कहीं अधिक वीभत्स दूसरी लहर रही है। हमारे सामने से गुजरी यह लहर केवल एक कफ्र्यू की दीवार खड़ी नहीं कर गयी, बल्कि हर गांव की दहलीज पर आकर उसने मौत के घातक फरमान लिखे हैं। यानी पहले से घातक होते मंजर की वजह हम और हमारी लापरवाही रही, अत: अबकी छूट को सब्र से पचाने की जरूरत अधिक है। लोग कम से कम परिजनों की चिंता तो करें। बिना आवश्यक घर से न निकलने में ही भलायी है। यदि विश्व के परिप्रेक्ष्य में भारत को देखें तो भारत १३५ करोड़ की आबादी के साथ विश्व का दूसरा सर्वाधिक जनसंख्या, सातवां सबसे बड़ा क्षेत्रफल, और पांचवीं सबसे बड़ी अर्थव्यवस्था वाला एक विकासशील देश है। आबादी के लिहाज से हेल्थकेयर सेक्टर में डिफेंस सेक्टर के बजाय तुलनात्मक रूप से समग्र बजट का कम हिस्सा ही खर्च किये जाने की परम्परा रही है। लेकिन कोरोना वायरस रूपी इस अदृश्य शत्रु ने मौजूदा सरकार को अपनी प्राथमिकताओं पर पुनर्विचार करने को विवश कर दिया है। ऐसे में जब अमेरिका, जापान, इटली, जर्मनी समेत अन्य विकसित यूरोपीय देशों की स्वास्थ्य सेवाएं ध्वस्त हो गयीं तो भारत की दशा चिंताजनक होनी ही थी। ग्लोबल हेल्थ सिक्योरिटी इंडेक्स प्रकोप को रोकने, पता लगाने, रिपोर्ट करने और इस पर अमल करने की अपनी क्षमता के आधार पर देशों की रैंकिंग करता है। इस संस्था ने भारत को १९५ देशों में ५७वां स्थान दिया है। भारत की हेल्थकेयर एक्सेस की रैंकिंग १४९ रही और इन्फ्रास्ट्रक्चर पर्याप्तता १२४वें स्थान पर। यह रैंकिंग महामारी के शुरू होने से थोड़ा पहले आयी थी। पिछले साल महामारी की पहली लहर और इस साल शुरू हुई इसकी दूसरी लहरने इस सच को जाहिर कर दिया है कि देश की सार्वजनिक स्वास्थ्य प्रणाली नाकाम और नाकाफी है। कनाडा और यूरोपीय देशों में कोरोना के तीसरी लहर के प्रभाव को देखते हुए विशेषज्ञों ने अनुमान जताया है कि भारत में इसका प्रभाव सितंबर माह तक देखने को मिल सकता है। डबल म्यूटेंटवाले कोरोना वायरस के दूसरी लहरने न केवल भारत अपितु पूरे विश्व में खासी तबाही मचाई हुई है। ऐसे में तीसरी लहर की आहट ने समूचे विश्व के शीर्ष स्वास्थ्य संघटनों, सरकारों, प्रशासनिक अमले के साथ ही आम जनमानस को भी गम्भीर चिंता में डाल दिया है। पहली लहर सर्वाधिक बुजुर्गों के लिए घातक रही, दूसरी लहर युवाओं के लिए और तीसरी लहर बच्चों के लिए सर्वाधिक घातक है। पहली  लहर से सकुशल पार रहे भारत को टीकाकरण से राहत की उम्मीद थी, लेकिन जबतक वैक्सीनेशन होता तबतक दूसरी लहर ने पूरे देश को झकझोर दिया। कुप्रबंधन, असफल प्रशासन, नौकरशाही का हावी होना, अस्पतालों और चिकित्सा व्यवस्था का लडख़ड़ाता ढांचा, गांवों में बदइंतजामी ने सरकारी दावों की पोल खोल कर रख दी है। ऐसे में सवाल उठता है कि भारत तीसरी लहर के लिए कितना तैयार है? देश में अबतक २७ करोड़ ६६ लाख ९३ हजार ५७२ लोगों का टीकाकरण किया जा चुका है। जब तक पूर्ण वैक्सीनेशन के लक्ष्य हासिल नहीं होते, हर गतिविधि पर संयम की चाबुक लटकी रहनी चाहिए। यदि हम चाहते हैं कि कोरोना वायरस तीसरी लहर का असर न दिखे तो यह इस बात पर निर्भर करता है कि कोरोना संकटसे निबटने के लिए राज्य स्तर पर, जिलों में और स्थानीय स्तर पर गाइडलाइंस का किस तरह से पालन किया जाता है। यदि टेस्टिंग, ट्रीटींग और कंटेनिंग के नियमों को फॉलो किया जाता है तो तीसरी लहर के असर को रोका जा सकता है। एक बात गांठ बांध लीजिए कोरोना पर प्रभावी तौर पर नियंत्रण पाने के लिए आत्मसंयम सबसे आवश्यक बिंदु है। आखिर लॉकडाउन और कफ्र्यू लगाने की आवश्यकता क्यों पड़ी। यदि हम अब भी नहीं चेते तो कइयों की जान जायेगी। कोरोना महामारी की शुरू होने की तारीख तो हम जानते हैं लेकिन यह महामारी कब खत्म होगी यह कोई विशेषज्ञ नहीं बता सकता, इसके अलावा कोरोना वायरस के वैरिएंट्स भी आ रहे हैं, इसकी तीसरी तो क्या चौथी लहर भी आ सकती है। इसलिए हम सबकी भलाई इसी में है कि हम संयम बरते, और कोविड प्रोटोकाल का पालन करें।", 
  "Topic101": "कोरोना के तमाम नियम-कानूनों को धत्ता बताते हुए खासकर पर्वतीय इलाकों में जिस प्रकार लोगों की भीड़ बढ़ रही है, वह आनेवाले किसी बड़े संकट को न्यौता देती प्रतीत हो रही है। दूसरी लहर का प्रकोप कम होनेके बाद भारत में जहां विभिन्न चरणों में अनलॉक की प्रक्रिया जारी है, वहीं हाल के दिनों में दो दर्जन से भी ज्यादा देशों में कोरोना संक्रमण में काफी तेजी आयी है। इसीलिए विश्व स्वास्थ्य संघटन चेतावनी भरे शब्दों स्पष्ट कह रहा है कि इस समय किसी भी देश को पूर्ण प्रतिबंध हटा लेने की मूर्खता नहीं करनी चाहिए। डब्ल्यूएचओ का कहना है कि अभी जो देश जल्दबाजी में अनलॉक करेंगे या बचाव के नियमों में ढील देंगे, उनके लिए यह बहुत बड़ा मूर्खतापूर्ण कदम साबित हो सकता है। भारत में लापरवाहियों का अंजाम हम कोरोना की दूसरी खतरनाक लहर के रूप में भुगत चुके हैं और अब लगातार मिल रही तीसरी लहर की चेतावनियों के बावजूद फिर से देशभर में बेफिक्री और लापरवाहियों का जो आलम देखा जा रहा है, उसके दृष्टिगत डब्ल्यूएचओ की चेतावनी की अनदेखी के गंभीर परिणाम हो सकते हैं। कोरोना की तीसरी लहर की चिंता के बीच कोरोना के नये-नये वेरिएंट मुसीबत बन रहे हैं। एक के बाद एक नये-नये वेरिएंट कहर मचा रहे हैं और भयावहता के मामले में सभी एक-दूसरे पर भारी पड़ रहे हैं। डब्ल्यूएचओ ने कोरोना वायरस के स्ट्रेन का नाम ग्रीक अल्फाबेटिकल लेबल्स पर रखा है और उसी के अनुरूप भारत में कोरोना के वेरिएंट स्ट्रेन का नाम डेल्टा तथा कप्पा पर रखा जाता है। देश में कोरोना की दूसरी लहरके लिए डेल्टा वेरिएंट प्रमुख रूप से जिम्मेदार रहा और अब तीसरी लहर के लिए कौन-कौन से वेरिएंट जिम्मेदार होंगे और इस लहर को कितना भयावह बनायंगे, अभी कहा जा नहीं जा सकता। शरीर में एंटीबॉडी को चकमा देने में सक्षम कोरोना का घातक लैंबडा वेरिएंट पिछले करीब एक महीने में ३० से भी ज्यादा देशों में फैल चुका है। हालांकि भारत में अभी तक लैंबडा वेरिएंट का भले ही कोई मामला सामने नहीं आया है लेकिन जिस प्रकार डेल्टा के बाद डेल्टा प्लस और अब कप्पा स्ट्रेन के मामले मिले हैं, ऐसेमें कोरोना के मामलों को लोगों द्वारा हल्के में लिया जाना खतरनाक हो सकता है। दरअसल यह वायरस लगातार अपना रूप बदलकर बड़ी आबादी को ऐसे निशाना बनाने लगा है कि फिर संभलने के लिए ज्यादा समय नहीं मिलता। हाल के दिनों में कोरोना वायरस के स्पाइक प्रोटीन में तीन बड़े बदलाव (म्यूटेशन) एल४५२आर, ई ४८४क्यू तथा पी६८१आर हुए हैं। इनमें सबसे प्रमुख म्यूटेशन एल४५२आर है, जिसमें प्रोटीन की ४५२वीं स्थिति पर ल्यूसीन प्रोटीन अर्जिनाइन में बदल गयी है। एल४५२आर को इम्यून एस्केप म्यूटेशन माना जाता है। स्पाइक प्रोटीन जीनोम के ४८४वें क्रम पर ग्लूटामिक एसिड बदलकर ग्लूटामाइन हो गया है। यह बदलाव इसे इनसानी रिसेप्टर एसीई-२ से जुडने में ज्यादा सक्षम बनाता है और होस्ट के प्रतिरोधी तंत्र में सेंध लगाने में ज्यादा सक्षम बनाता है। वायरस के स्पाइक जीनोम क्रम ६८१ में भी म्यूटेशन हुआ है। यहां मौजूद प्रोलाइन प्रोटीन की जगह अर्जिनाइन प्रोटीन आ गयी है, इस बदलाव का असर इसकी संक्रामकता को बढ़ाता है। पिछले दिनों देश के विभिन्न हिस्सों में डेल्टा प्लस वेरिएंट के कुछ मामले मिले हैं, जिसे बी.१.६१७.२ स्ट्रेन भी कहा जाता है और अन्य स्ट्रेन की तुलना में ६० फीसदी ज्यादा संक्रामक माना जाता है। अब जिस कप्पा वेरिएंट (बी.१.६१७.१ स्ट्रेन) के मामले सामने आये हैं, उसे डेल्टा प्लस वेरिएंट से भी ज्यादा खतरनाक बताते हुए स्वास्थ्य विशेषज्ञों का कहना है कि यह नया वेरिएंट बहुत खतरनाक साबित हो सकता है। हालांकि कप्पा वेरिएंट को लेकर कई शोध किये जा रहे हैं और विशेषज्ञों के मुताबिक इन शोधों के जरिये ही कप्पा वेरिएंट को लेकर और जानकारियां सामने आ सकती है। विशेषज्ञों के अनुसार कप्पा वेरिएंट डेल्टा वायरस का ही बदला स्वरूप है, जो डेल्टा प्लस की तरह ही खतरनाक है। यह बी.१०६१७ वंश के वेरिएंट के म्यूटेशन से बना है, जो पहले भी देश में पाया जा चुका है। कोविड के कप्पा स्वरूप के बारेमें नीति आयोग के सदस्य डा. वीके पॉल का कहना है कि यह स्वरूप फरवरी-मार्च में भी देश में मौजूद था लेकिन उस समय इसकी तीव्रता बहुत कम थी। सबसे पहले महाराष्ट्र में इसका पता दिसम्बर २०२० में चला था जबकि डेल्टा वेरिएंट महाराष्ट्र में ही अक्तूबर २०२० में सामने आया था। कोरोना वायरस की पैंगो लीनेज वह वंशावली है, जिसका नोमेनकल्चर पैंगोलिन में होता है और कोरोना के यह दोनों ही वेरिएंट पैंगो लीनेज बी.१.६१७ के म्यूटेशन हैं। डेल्टा को बी.१.६१७.२ और कप्पा को बी.१.६१७.१ म्यूटेशन कहा जाता है। बी.१.६१७ के कई म्यूटेशन हो चुके हैं, जिनमें से ई४८४क्यू तथा एल४५२आर के कारण ही इसे कप्पा वेरिएंट कहा गया है। डेल्टा प्लस को भारत में वेरिएंट ऑफ कंर्सन घोषित किया गया है जबकि कप्पा को डब्ल्यूएचओ द्वारा वेरिएंट ऑफ इंटरेस्ट घोषित किया गया है अर्थात् इसमें यह पता लगाने के प्रयास किये जा रहे हैं कि यह किस प्रकार अपना रूप बदल रहा है। कुछ विशेषज्ञों का मानना है कि कप्पा वेरिएंट दूसरी लहर के लिए जिम्मेदार डेल्टा वेरिएंट से ज्यादा संक्रामक है लेकिन डेल्टा प्लस से कम खतरनाक है। भारत में डेल्टा वेरिएंट के कारण कोरोना की दूसरी खतरनाक लहर आयी थी। दरअसल इसका संक्रमण बहुत तेजी से फैलता है और मरीजों में कोरोना के गंभीर लक्षण दिखते हैं। अबतक सौ से ज्यादा देशों में इसकी मौजूदगी दर्ज की जा चुकी है। जहां तक डेल्टा प्लस की बात है तो कोरोना का यह वेरिएंट डेल्टा में म्यूटेशन के बाद ही देखने को मिला है। कोरोना के नये वेरिएट कप्पा के प्रमुख लक्षणों की बात करें तो इसमें भी डेल्टा प्लस वेरिएंट की ही भांति संक्रमितों में खांसी, बुखार, गले में खराश, सांस लेने में तकलीफ, दस्त, स्वाद चला जाना इत्यादि प्राथमिक लक्षण दिखाई देते हैं और माइल्ड तथा गंभीर लक्षण कोरोना के अन्य म्यूटेंट्स के लक्षणों की ही भांति होते हैं। हालांकि कुछ मामलों में यह संक्रमण लक्षणरहित भी हो सकता है। इसलिए बेहतर है कि हल्के लक्षण नजर आने पर भी तत्काल अपने डाक्टर से परामर्श लें। फिलहाल कोरोना के अन्य स्ट्रेन की ही भांति डेल्टा प्लस, कप्पा या ऐसे ही अन्य वेरिएंट्स से बचाव के लिए भी प्रमुख हथियार मास्क का उपयोग, भीड़-भाड़ से बचाव और साफ-सफाई ही हैं।", 
  "Topic102": "भारतीय सेना की क्षमता और दक्षता जहां भारत के लिए गर्व का विषय है वहीं चीन के लिए यह परेशानी का सबब है। गलवान घाटी में भारतीय सेना का शौर्य और पराक्रम इसका दृष्टान्त है। इससे चीन सैनिकों के छक्के छूट गये। इस परिप्रेक्ष्य में चीफ आफ डिफेंस स्टाफ (सीडीएस) जनरल विपिन रावत का एक महत्वपूर्ण बयान आया है, जिसमें कहा गया है कि चीन को अपनी सेना के लिए बेहतर प्रशिक्षण की आवश्यकता महसूस होने लगी है। पिछले वर्ष गलवान घाटी और अन्य स्थानों पर हुई झड़पों के बाद चीन को आभास हुआ कि उसे अब बेहतर तैयारी की जरूरत है। एक समाचार एजेंसी के साथ भेंटवार्ता में जनरल रावत ने यह भी कहा कि चीन के सैनिकों की भर्ती कम अवधि के लिए होती है। इसके अतिरिक्त उनके पास हिमालय जैसी पहाडिय़ों पर लडऩे का कोई विशेष अनुभव भी नहीं है। हिंसक झड़पों के बाद चीन को सीमा पर अपनी तैनाती में बदलाव करने को विवश होना पड़ा। चीन के सैनिक मुख्य रूप से मैदानी इलाकों से छोटी अवधि के लिए भर्ती किये जाते हैं जिसके कारण उनके पास पहाड़ी इलाकों में लड़ाई और तैयारी का अनुभव नहीं है, जबकि भारतीय सैनिक ऐसे क्षेत्रों में रहने और लडऩे में दक्ष माने जाते हैं। भारतीय सेना ऐसे इलाकों के लिए पूरी तरह तैयार है। पहाड़ों के बीच कार्य करने का उन्हें अच्छा प्रशिक्षण दिया जाता है। हम पहाड़ों पर काम करते हैं और अपनी उपस्थिति बनाये रखते हैं। उन्होंने स्वीकार किया कि सीमा पर चीन की हर गतिविधि पर हमारी सतर्क और सजग दृष्टि है। सेना की बढ़ती तैनाती को देखते हुए उत्तरी मोर्चा भी पश्चिमी मोर्चा की भांति महत्वपूर्ण हो गया है। दोनों की मोर्चे देश के लिए प्राथमिकता हैं। हमने इस तरह तैयारी की है कि हमारे जो सैनिक उत्तरी सीमा पर तैनात हैं, वे पश्चिमी सीमा पर भी काम करने में सक्षम हैं। उसी प्रकार पश्चिम सीमा पर तैनात सैनिक उत्तरी सीमा पर कार्य करने के लिए तैयार हैं। उत्तरी सीमा पर इसलिए अतिरिक्त सैन्य बलों की तैनाती की गयी है, क्योंकि वहां चीनी सेना अधिक सक्रिय है। वस्तुत: चीन पर कभी भरोसा नहीं किया जा सकता है। उसकी कथनी और करनी में जमीन-आसमान का अन्तर है। चीन अपनी प्रतिबद्धताओं पर भी खरा नहीं उतरता है। परराष्ट्रमंत्री ने भी इसे स्वीकार किया है कि यह बड़ा मुद्दा है कि क्या चीन उस लिखित प्रतिबद्धताओं पर कायम रहेगा, जिनमें सीमा पर बड़ी संख्या में सशस्त्र बलों की तैनाती न करना भी शामिल है। ऐसी स्थिति में चीन का चरित्र पूरी तरह संदिग्ध है और भारत को अपनी तैयारी पूरी रखना ही श्रेयस्कर है। नेपाल में एक बार फिर से सियासी संकट गहरा गया है। वहां के सर्वोच्च न्यायालय के फैसले से प्रधानमंत्री केपी शर्मा ओली को गहरा आघात पहुंचा है। न्यायालय ने अल्पमत ओली सरकार में की गयी मंत्रियों की नियुक्ति को असंवैधानिक बताते हुए २० कैबिनेट मंत्रियों की नियुक्ति को रद कर दिया है। नेपाल के शीर्ष न्यायालय के इस आदेश के बाद प्रधानमंत्री ओली के मंत्रिमण्डल में उन्हें मिलाकर अब मात्र पांच ही मंत्री बचे हैं। केपी शर्मा ओली को पिछले महीने संसद में हार का सामना करना पड़ा था जिसके कारण उनकी सरकार अल्पमत में आ गयी थी। इस कारण चार और दस जून को मंत्रिमण्डल का विस्तार कर १७ कैबिनेट और तीन राज्य मंत्रियों की नियुक्ति की गयी। ओली सरकार के इस फैसले की काफी निन्दा हुई और इसके खिलाफ वरिष्ठ अधिवक्ता दिनेश त्रिपाठी सहित छह व्यक्तियों की ओर से याचिका दायर कर इस फैसले को निरस्त करने की मांग की गयी। सर्वोच्च न्यायालय के मुख्य न्यायाधीश न्यायमूर्ति छोलेन्द्र शमशेर राणा और न्यायमूर्ति प्रकाश कुमार धुंगाना की पीठ ने याचिका पर सुनवाई करते हुए संसद के भंग होने के बाद मंत्रिमण्डल विस्तार को अनुच्छेद ७७ (३) का हवाला देते हुए ओली सरकार की नियुक्तियों को रद करने का फैसला सुनाया। हालांकि प्रधानमंत्री के विश्वास मत नहीं जीत सकने या इस्तीफा देने के बाद यदि प्रधानमंत्री का पद खाली होता है तो अगला मंत्रिमण्डल गठित होने तक वही मंत्रिपरिषद काम करती रहेगी। नेपाल का सियासी संकट नया नहीं है, जबसे ओली सरकार सत्तारूढ़ हुई है तबसे नेपाल में राजनीतिक अस्थिरता बनी हुई है। इसके लिए ओली की चीनपरस्ती जिम्मेदार है, क्योंकि चीन से गुमराह होने के कारण उन्होंने जो भी कदम उठाया है, वह नेपाल के हितों के प्रतिकूल रहा है, यही कारण है कि ओली को जबरदस्त विरोध का सामना करना पड़ रहा है। नेपाल में जो राजनीतिक अस्थिरता का माहौल बना है वह भारत के लिए जहां चिन्ता का विषय बन गया है, वहीं नेपाल के विकास को अवरुद्ध कर रहा है जिससे वहां असंतोष की ज्वाला धधक रही है। भारत को अपनी सतर्क दृष्टि बनाये रखनी चाहिए।", 
  "Topic103": "शास्त्रों में कहा गया है कि भगवान विष्णु की पूजा बिना तुलसी पत्ते के अधूरी मानी जाती है। इसके अलावा हनुमानजी की पूजा में भी तुलसी का पत्ता चढ़ाया जाता है। तुलसी की सेवा भाव करने से घर में सुख-समृद्धि बनी रहती है। हिंदू धर्म में तुलसी का पौधा पवित्र, पूजनीय और लाभकारी माना गया है। शास्त्रों के अलावा आयुर्वेद में भी इसका इस्तेमाल किया जाता है। ज्यादातर लोगों के घर में तुलसी का पौधा लगा हुआ होता है। तुलसी का पौधा हमारे लिए धार्मिक और वैज्ञानिक महत्व रखता है। मान्यता है कि तुलसी का पौधा लगाने से घर में सुख-समृद्धि आती है। इसका इस्तेमाल कई बीमारियों से छुटकारा दिलाने के लिए किया जाता है। हिंदू धर्म में तुलसी के पौधे की पूजा देवी के रूप में की जाती है। पौराणिक ग्रंथों के अनुसार वृंदा पुत्री तुलसी शंखचूड़ नामक असुर की पतिव्रता पत्नी थी। इसी के प्रताप से वह अजेय हुआ तुलसी असुर पति शंखचूड़ देवताओं के लिए भारी मुसीबत बन गया था। ऐसी स्थिति में भगवान विष्णु ने तुलसी के पति का वध करने का निश्चय कर लिया। परंतु पतिव्रता तुलसी के तेज एवं बल के रहते शंखचूड़ का वध करना इतना सरल भी नहीं था, इसलिए भगवान विष्णु ने लोकहित में सबसे पहले छलपूर्वक सती तुलसी का सतित्व भंग किया। लेकिन भेद खुल जाने के बाद तुलसी के श्राप से विष्णु को शालिग्राम बनना पड़ा तथा तुलसी को शरीर त्यागने के बाद तुलसी के वृक्ष का रूप इसलिए धारण करना पड़ा कि वह हमेशा के लिए लक्ष्मी की भांति ही भगवान विष्णु की प्रिय रह सके। इसलिए तुलसीको भगवान विष्णुकी भार्या माना गया है। धार्मिक दृष्टिकोणसे आज भी तुलसी को लोग मां लक्ष्मी मान कर पूजते हैं। यही कारण है कि शालिग्राम की पूजा उस वक्त तक अधूरी ही रहती है, जब तक उस पर तुलसी पत्र नहीं चढ़ते। इसी कड़ी में हिमाचल प्रदेश में ही नहीं, अपितु देश के कोने-कोने में तुलसी रूपी पौधे की पूजा पद्धति अनंतकाल से चली आ रही है। तुलसी के पौधे को सुंदर से गमले अथवा उसके लिए मंदिररूपी स्थान बनाकर उसको स्थापित किया जाता है। प्रात: एवं संध्या बेला में दीप प्रज्वलित एवं धूप-अगरबत्ती कर इसकी पूरी श्रद्धा, शिद्दत एवं आस्था के साथ पूजा की जाती है। इसके इर्द-गिर्द स्थान को साफ-सुथरा रखा जाता है। सनातन धर्म में गोत्र का बहुत महत्व है। गोत्र का शाब्दिक अर्थ तो बहुत व्यापक है। विद्वानों ने समय-समय पर इसकी यथोचित व्याख्या भी की है। गो अर्थात् इन्द्रियां, वहीं त्र से आशय है, रक्षा करना, अत: गोत्र का एक अर्थ इन्द्रिय आघात से रक्षा करने वाले भी होता है जिसका स्पष्ट संकेत ऋषि की ओर है। सामान्यत: गोत्र को ऋषि परम्परा से संबंधित माना गया है। ब्राह्मणों के लिए तो गोत्र विशेष रूप से महत्वपूर्ण है क्योंकि ब्राह्मïण ऋषियों की संतान माने जाते हैं। अत: प्रत्येक ब्राह्मण का संबंध एक ऋषिकुल से होता है। प्राचीनकाल में चार ऋषियों के नाम से गोत्र परंपरा प्रारंभ हुई। यह ऋषि हैं, अंगिरा, कश्यप, वशिष्ठ और भगु हैं। कुछ समय उपरान्त जमदग्नि, अत्रि, विश्वामित्र और अगस्त्य भी इसमें जुड़ गये। व्यावहारिक रूप में गोत्र से आशय पहचान से है। जो ब्राह्मणों के लिए उनके ऋषिकुल से होती है। कालान्तर में जब वर्ण व्यवस्था ने जाति-व्यवस्था का रूप ले लिया तब यह पहचान स्थान एवं कर्म के साथ भी संबंधित हो गयी। यही कारण है कि ब्राह्मणों के अतिरिक्त अन्य वर्गों के गोत्र अधिकांश उनके उद्गम स्थान या कर्मक्षेत्र से संबंधित होते हैं। गोत्र के पीछे मुख्य भाव एकत्रीकरण का है किन्तु वर्तमान समय में आपसी प्रेम एवं सौहार्द की कमी के कारण गोत्र का महत्व भी धीरे-धीरे कम होकर केवल कर्मकाण्डी औपचारिकता तक ही सीमित रह गया है। ब्राह्मणों में जब किसी को अपने गोत्र का ज्ञान नहीं होता तब वह कश्यप गोत्र का उच्चारण करता है। ऐसा इसलिए होता क्योंकि कश्यप ऋषि के एक से अधिक विवाह हुए थे और उनके अनेक पुत्र थे। अनेक पुत्र होने के कारण ही ऐसे ब्राह्मणों को जिन्हें अपने गोत्र का पता नहीं है कश्यप ऋषि के ऋषिकुल से संबंधित मान लिया जाता है।", 
  "Topic104": "उत्तर प्रदेश की राजधानी लखनऊ में अलकायदा के दो आतंकियों की गिरफ्तारी और स्वतन्त्रता दिवस से पूर्व अनेक शहरों में बड़े हमले की साजिश का पर्दाफाश होने के साथ ही सुरक्षा एजेंसियां पूरी तरह सक्रिय हो गयी हैं। इसी के साथ ही आतंकवाद निरोधक दस्ते (एटीएस) ने देश के अनेक राज्यों में छापेमारी और तलाशी का क्रम भी शुरू कर दिया है। अलकायदा देश के लिए बड़ा खतरा बन रहा है लेकिन सुरक्षा एजेंसियों की सतर्कता और सक्रियता से अलकायदा की कोई साजिश सफल नहीं हो पा रही है। लखनऊ में गिरफ्तार आतंकियों के कुछ शातिर साथी फरार हैं, जिनकी गिरफ्तारी भी आवश्यक है। गिरफ्तार आतंकियों के पास से विस्फोटक भी बरामद किये गये हैं। प्रेशर कूकर बम और घातक हथियारों की बरामदी इस बात का संकेत है कि वे किसी बड़ी घटना को अंजाम देना चाहते थे। एडीजी प्रशान्त कुमार का कहना है कि उमर हलमण्डी नामक हैंडलर को भारत में आतंकवादी गतिविधियों को संचालित करने के निर्देश दिये गये हैं। उमर हलमण्डी पाकिस्तान-अफगानिस्तान की सीमा क्षेत्र से आतंकी गतिविधियां संचालित करता है। वह भारत में आतंकियों की भरती करने का भी काम करता है। जेहादी प्रवृत्ति के कुछ लोगों की लखनऊ में तैनाती की गयी है। इस गिरफ्तारी के साथ देशभर में सुरक्षा एजेंसियों ने सतर्कता बढ़ा दी है। दिल्ली, पंजाब, उत्तर प्रदेश, जम्मू-कश्मीर, पश्चिम बंगाल सहित अन्य क्षेत्रों में विशेष अभियान चलाये गये हैं। जम्मू-कश्मीर में छह संदिग्ध और पश्चिम बंगाल में तीन संदिग्ध आतंकी गिरफ्तार किये गये हैं, जो बंगलादेश के हैं। पंजाब के मोगा से खालिस्तानी आतंकवादी मामले से जुड़े एक हथियार तस्कर को गिरफ्तार किया गया है। इसी प्रकार से अन्य क्षेत्रों से भी गिरफ्तारी की खबर है। एटीएस ने सर्जिकल स्ट्राइक जैसी बड़ी काररवाई की है। सभी संवेदनशील क्षेत्रों में सतत सतर्कता बरतने की आवश्यकता है, क्योंकि अलकायदा से जुड़े आतंकी स्वतन्त्रता दिवस के पूर्व बड़ी घटनाओं को अंजाम देने की फिराक में है। राज्यों की पुलिस और गुप्तचर तंत्र की जिम्मेदारी बढ़ी है। इसके साथ ही आम जनता को भी स्वयं सतर्क रहने की आवश्यकता है। अपने क्षेत्रों में संदिग्ध लोगों पर नजर रखने और इसकी सूचना तत्काल पुलिस को देने की जरूरत है। जनता और सरकार को एक ओर जहां कोरोना महामारी को परास्त करना है तो दूसरी ओर देश के विभिन्न क्षेत्रों में बढ़ते आतंकी खतरों की चुनौतियों का भी मुकाबला करना है, जिससे कि देश और जनता दोनों सुरक्षित रहें। भारत ने युद्धग्रस्त अफगानिस्तान में तालिबान लड़ाकों के कई नये इलाकों पर कब्जे के बाद बिगड़ते सुरक्षा हालात को देखते हुए कंधार स्थित अपने वाणिज्य दूतावास से ५० राजनयिकों और सुरक्षाकर्मियों को वापस बुला लिया है। हालांकि कंधार में वाणिज्य दूतावास बंद नहीं किया गया है, बल्कि सुरक्षा की दृष्टि से यह कदम उठाया गया है। कंधार शहर के पास जिस तरह अफगान और तालिबान में भीषण युद्ध छिड़ा हुआ है, इसे देखते हुए भारत सरकार का यह फैसला उचित है। कर्मचारियों की वापसी एक अस्थायी कदम है जो कुछ समय के लिए है, क्योंकि राजनयिकों की रक्षा और सुरक्षा सर्वोपरि है। इन राजनयिकों और कर्मचारियों को लाने के लिए वायुसेना का विशेष विमान कंधार भेजा गया था जो सभी भारतीयों को लेकर सुरक्षित स्वदेश लौट आया। इस उड़ान को संचालित करने के लिए विशेष मंजूरी ली गयी थी। अफगानिस्तान में दिनों-दिन बिगड़ते हालात के बीच सिर्फ भारत ही नहीं, बल्कि कई देश अपने वाणिज्यिक दूतावास के कर्मचारियों की सुरक्षा चिन्ताओं को लेकर फैसले ले रहे हैं। पिछले हफ्ते रूस ने उत्तरी अफगानिस्तान के मजार-ए-शरीफ में अपने वाणिज्यिक दूतावास बंद करने की घोषणा की थी, जबकि चीन ने भी इसी महीने की शुरुआत में अपने २१० नागरिकों को वापस बुला लिया था। तालिबान पूरे विश्व के लिए खतरा बनता जा रहा है। अफगानिस्तान में जिस तरह तालिबान का नये-नये इलाके पर कब्जा बढ़ता जा रहा है उसे देखकर लगता है कि तालिबान पूरे अफगानिस्तान पर कब्जा करना चाहता है। अफगानिस्तान में तालिबान के बढ़ते प्रभाव से भारत का चिन्तित होना स्वाभाविक है। भारत का विभिन्न देशों से अफगान की बिगड़ती स्थिति पर चर्चा, विश्व समुदाय को अपनी चिन्ताओं से अवगत कराने की रणनीति का हिस्सा है। अफगानिस्तान में हिंसा का दौर थमना चाहिए। यह न सिर्फ भारत, बल्कि पूरे विश्व के हित में है। इसके लिए सभी देशों को एकजुट प्रयास करना होगा।", 
  "Topic105": "मंत्रिमण्डल विस्तार में चुनावी राज्यों और जातीय समीकरणों को साधने की कोशिश भी स्पष्ट रूप से दिखाई दे रही है। उत्तर प्रदेश से सबसे अधिक सात सांसदों को मंत्रिमण्डल में शामिल किया गया है। इनमें से एक ब्राह्मण, तीन ओबीसी तथा तीन अनुसूचित जाति के हैं। मंत्रिमण्डल विस्तार से एक दिन पूर्व चार राज्यों के राज्यपाल भी बदले गये थे। कोरोना की पहली लहर में अचानक लगे लाकडाउन के कारण प्रवासी मजदूरों की दुर्दशा तथा दूसरी लहर में सरकारी आंकड़ों के अनुसार लगभग चार लाख लोगों की मौत से मोदी सरकार के प्रति आमजन की नाराजगी जायज है। जिसका खामियाजा भाजपा को अगले साल होने वाले उत्तर प्रदेश सहित पांच राज्यों के विधानसभा चुनावों में भुगतना पड़ सकता है। हाल में सम्पन्न हुए उत्तर प्रदेश के पंचायत चुनाव परिणामों में इसकी झलक भी देखने को मिल चुकी है। भाजपा शायद इसकी काट सोशल इंजीनियरिंग में देख रही है। तभी मंत्रिमण्डल विस्तार में प्रधान मन्त्री और उनके रणनीतिकारों का पूरा फोकस जातीय समीकरण बनाने पर रहा। मोदी की नयी टीम में अन्य पिछड़ा वर्ग के २७, अनुसूचित जाति के १२, अनुसूचित जनजाति के आठ तथा अल्पसंख्यक वर्ग के पांच मंत्री हैं। जबकि महिला मंत्रियों की कुल संख्या अब ११ हो गयी है। इस तरह से नये मंत्रिमण्डल में प्रधान मन्त्री समेत कुल ७८ मन्त्री हो गये हैं। इसे अब तक का सबसे बड़ा मंत्रिमण्डल बताया जा रहा है, जो कि प्रधान मन्त्री के उस नारे के सर्वथा विपरीत है, जिसमें उन्होंने मिनिमम गवर्नमेंट और मैक्सिमम गवर्नेंस की बात कही थी। सोशल मीडिया के बढ़ते प्रभाव के बाद अब आमजन को नारों, वादों, भ्रामक आंकड़ों तथा लच्छेदार बातों से बहुत दिनों तक भरमाया नहीं जा सकता है। कोरोना की दूसरी लहर से उपजे अनगिनत सवालों से यह बात सबको अच्छी तरह से समझ में भी आ गयी है। अब तो सरकार का काम जमीन पर दिखाई देना चाहिए। कहा जा रहा है कि प्रधान मंत्री ने जून में सभी मंत्रालयों के कामकाज की समीक्षा की थी। साथ ही यह भी गणित लगाया कि अगले वर्ष उत्तर प्रदेश और गुजरात सहित देश के पांच राज्यों में होनेवाले चुनावों में पार्टी अच्छी छवि के साथ मैदान में कैसे उतरे। इसी कारण उन्होंने न केवल अपने उक्त नारे के विपरीत मंत्रिमण्डल का जमकर विस्तार किया, बल्कि उन दिग्गज चेहरों को भी दरकिनार कर दिया जिनसे सम्भवत: वह अपने मन मुताबिक काम नहीं करा पा रहे थे। मोदी मंत्रिमण्डल में अब राजनाथ सिंह के अतिरिक्त कोई ऐसा नेता नहीं बचा है जिसे भारी-भरकम कद वाला कहा जा सके। इसीलिए अब कई विशेषज्ञ यह कहने लगे हैं कि भाजपा अटल-आडवाणी युग से निकलकर मोदी-शाह युग में प्रवेश कर चुकी है। बताया तो यहां तक जा रहा है कि निकाले गये कई मन्त्रियों को आखिरी समय तक यह पता ही नहीं था कि उनसे त्याग पत्र मांगा जा सकता है। कोरोना की तीसरी लहर में आम ही नहीं खास आदमी तक जिस तरह से बदइन्तजामी का शिकार हुआ उससे सरकार की चहुंओर किरकिरी हो रही है। इसका ठीकरा डा. हर्षवर्धन के सिर फोड़कर सरकार ने देश की स्वास्थ्य सेवाओं में आमूल-चूल परिवर्तन करने का सन्देश देश-दुनिया को देने की कोशिश की है। रमेश पोखरियाल निशंक की शिक्षा मन्त्रालय से छुट्टी का मूल कारण विशेषज्ञगण यह बता रहे हैं कि एक तो वह नयी शिक्षा नीति लागू करने में पूरी तरह विफल रहे, दूसरा कोरोना संकट के समय केन्द्रीय बोर्ड की दसवीं और बारहवीं की परीक्षा पर वह अन्त तक सही निर्णय नहीं ले पाये। छात्रों को आखिरी तक नहीं पता चल पाया कि उनकी परीक्षा होगी या नहीं। रविशंकर प्रसाद को हटाने के पीछे की वजह ट्वीटर विवाद बताया जा रहा है। जानकारों के मुताबिक रविशंकर प्रसाद द्वारा विश्व की इतनी बड़ी कम्पनी को चुनौती देने से वैश्विक स्तर पर भारत की किरकिरी शुरू हो गयी थी। इस सन्दर्भ में अमेरिका ने तो यहां तक कह दिया था कि भारत गलत कर रहा है। संयुक्त संसदीय समिति की निगरानी में भारत सरकार डेटा प्रोटेक्शन लॉ तैयार कर रही है। लेकिन इस कानून के बनने से पहले ही रविशंकर प्रसाद ट्वीटर से दो-दो हाथ करने लगे थे। वहीं न्यायपालिका द्वारा सरकार के कामकाज पर लगातार उठते सवाल भी उनको बाहर करने के प्रमुख कारणों में से एक है। भारत की पर्यावर्णीय चुनौतियों को सही ढंग से हैंडल न कर पाने की कीमत प्रकाश जावड़ेकर जैसे कद्दावर नेता को चुकानी पड़ी। पता चला है कि पिछले एक वर्ष से अधिक समय में पर्यावरण मन्त्रालय ने कोई खास काम ही नहीं किया है। बाबुल सुप्रियो और देबोश्री चौधरी को बंगाल में पार्टी की हार का खामियाजा भुगतना पड़ा तो सन्तोष गंगवार को योगी सरकार की आलोचना महंगी पड़ी। प्रधान मन्त्री नरेन्द्र मोदी सिद्धान्तत: काम के पक्षधर हैं। लगभग हर मन्त्रालय में उनका सीधा दखल रहता है। मन्त्रीगणों को हर सप्ताह प्रधान मन्त्री को अपनी प्रगति रिपोर्ट देनी होती है। प्रधान मन्त्री के साथ कदम से कदम मिलाने में जो पीछे रह गया उसे पीछे छोड़कर आगे बढऩे पर वह अधिक विश्वास रखते हैं। किसी को बाहर करने से वोट बैंक पर क्या असर पड़ेगा इसका हिसाब-किताब अमित शाह के पास रहता है। इस तरह किसी को हटाने और जोडऩे में उसकी योग्यता, क्षमता और राजनीतिक नफा-नुकसान का गणित पार्टी के दो ही लोग मिलकर लगा ले लेते हैं। हालाकि कोरोना की दूसरी लहर से उपजे हालातों तथा हाल में सम्पन्न हुए विधानसभा और पंचायत चुनावों के नतीजों को लेकर भाजपा अध्यक्ष जे.पी. नड्डा ने पार्टी के महासचिवों तथा विभिन्न मोर्चों के अध्यक्षों के साथ दो दिनों तक विचार-विमर्श करने के बाद अमित शाह तथा नरेन्द्र मोदी को पूरी स्थिति से अवगत कराया था। उसके बाद ही नये मंत्रिमण्डल की रूपरेखा बनी और परिणाम सबके सामने है। इतिहास साक्षी है कि जो सत्ता में है वह बने रहने के लिए और जो नहीं है वह पाने के लिए हर वह तिकड़म लगाता है जिसे वह जरूरी समझता है। शायद इसे ही राजनीतिक धर्म कहा जाता है।", 
  "Topic106": "चालू वित्त वर्ष में अर्थव्यवस्था में गिरावट के बाद तीव्र गति से वृद्धि मुश्किल होगी, जैसा कि पिछली बार राष्ट्रीय स्तर पर लाकडाउन हटने के बाद देखा गया था। इसका कारण इस बार उपभोक्ता धारण कमजोर बनी हुई है क्योंकि लोग पिछले साल के मुकाबले महामारी की दूसरी लहर के असर को देखकर काफी चिंतित हैं। गौरतलब है कि अभी जहां कोरोना महामारी की लहर से मिली भारी गिरावट से देश की अर्थव्यवस्था पूरी तरह उबर नहीं पायी है। हाल में प्रकाशित विभिन्न राष्ट्रीय और वैश्विक अध्ययन रिपोर्टों के मुताबिक कोरोना की दूसरी लहर से भारत के सामने विकास दर की चुनौतियां बढ़ गयी हैं। ४ जून को रिजर्व बैंक ऑफ इंडिया (आरबीआई) ने वित्त वर्ष २०२१-२२ के लिए अपने पूर्व निर्धारित १०.५ फीसदी की आर्थिक वृद्धि के अनुमान को घटाकर ९.५ फीसदी कर दिया है। भारतीय स्टेट बैंक (एसबीआई) ने भी अपने अनुमान को घटाकर ७.९ फीसदी कर दिया है, जो पहले १०.४ फीसदी था। इसी तरह से वैश्विक संघटनों अमेरिकी ब्रोकरेज फर्म गोल्डमैन सैक्स, बार्कलेम, ओईसीडी तथा जेपी मॉर्गन आदि ने भी भारत के लिए विकास दर के अपने पूर्व निर्धारित अनुमानों को कम कर दिया है। उल्लेखनीय है कि देश के अधिकतर उद्योग-कारोबार कोरोना की दूसरी लहर के आने से पहले चालू वित्त वर्ष २०२१-२२ के दौरान अपनी बिक्री में दो अंकों की वृद्धि को लेकर उत्साहित थे, लेकिन अब स्थिति वैसी नहीं रह गयी है। दूसरी लहरने उन संभावनाओं को भी घटाया है, जिनमें कहा जा रहा था कि पिछले वित्त वर्ष की आर्थिक निराशाएं चालू वित्त वर्ष में आर्थिक आशाओं में बदल जायंगी। ज्ञातव्य है कि पिछले माह ३१ मई को केंद्रीय सांख्यिकी और कार्यक्रम क्रियान्वयन मंत्रालय के द्वारा जारी किये गये वित्त वर्ष २०२०-२१ के सकल घरेलू उत्पाद (जीडीपी) के अंतरिम आंकड़ों के अनुसार जीडीपी में ७.३ फीसदी की गिरावट आयी है। पिछले चार दशक से देश की जीडीपी वृद्धि दर कभी ऋणात्मक नहीं हुई थी। कोरोना के कारण लगाये गये लाकडाउन की वजह से २०२०-२१ की पहली तिमाही में जीडीपी वृद्धिमें २३.९ फीसदी की गिरावट आयी थी। इसलिए पिछले पूरे वर्ष की गिरावट के अनुमान हर किसी के द्वारा लगाये जा रहे थे। फिर भी पिछले वित्तीय वर्ष के जीडीपी के आंकड़े अनुमान से संतोषप्रद रहने का प्रमुख कारण जनवरी से मार्च २०२१ की चौथी तिमाही में सभी क्षेत्रों में काफी सुधार होने से जीडीपी में १.६ फीसदी की वृद्धि होना रहा है। खास तौर से कृषि एवं सहायक क्षेत्र की वृद्धि पर पहली से चौथी तिमाही तक लगातार बढ़ते हुए दिखाई दी है। चूंकि देश में इस बार कोरोना की दूसरी लहर के बीच पिछले वर्ष २०२० की तरह पूरी तरह से देशव्यापी कठोर लाकडाउन नहीं लगाया गया है, अतएव विनिर्माण सेक्टर की आपूर्ति पर अधिक बुरा असर नहीं पड़ा है। आईएचएस मार्किट इंडिया मैन्युफैक्चरिंग परचेजिंग मैनेजर्स सूचकांक (पीएमआई) मई २०२१ में घटकर ५०.८ पर आ गया, जो अप्रैल में ५५.५ अंक पर था। इस दौरान कंपनियों के पास नया काम और उत्पादन पिछले दस महीनों में सबसे कम रहा। पिछले साल मई में विनिर्माण पीएमआई घटकर ३०.८ अंक रह गया था। इसी तरह आईएचएस इंडिया सर्विसेज पर्चेजिंग मैनेजर्स इंडेक्स (पीएमआई) मई में गिरकर ४६.४ पर आ गया, जो अप्रैल में ५४ था। भारत के सेवा क्षेत्र में गतिविधियां आठ महीने में पहली बार संकुचित हुई हैं। लेकिन वर्ष २०२१-२२ के अप्रैल से मई महीनों में दूसरी लहर के दौरान संक्रमण में वृद्धि के कारण ग्रामीण एवं कस्बाई क्षेत्रों में खपत बुरी तरह प्रभावित हुई है। दूसरी लहर का कुल उपभोग, व्यापार, होटल, परिवहन, संचार और सेवाओं पर बड़ा असर दिखाई दिया है। रेटिंग एजेंसी मूडीज का कहना है कि दूसरी लहरने परिवारों और छोटे कारोबारों का वित्तीय जोखिम बढ़ा दिया है। इसके कारण आगे चलकर बैंकों के लाभ पर असर पड़ सकता है। सेंटर फॉर मॉनेटरिंग इंडियन इकोनॉमी की रिपोर्ट के मुताबिक देश में बेरोजगारी दर अप्रैल २०२१ में आठ फीसदी थी। वह मई २०२१ से १२ फीसदी पर पहुंच गयी है। इसमें कोई दो मत नहीं हैं कि केंद्र सरकार, विभिन्न राज्य सरकारों और आरबीआई ने महामारी की दूसरी लहर के बीच अर्थव्यवस्था के विभिन्न क्षेत्रों की मदद के लिए कुछ कदम अवश्य आगे बढ़ाये हैं। केंद्र सरकार ने गरीब परिवारों के लिए एक बार फिर मई २०२१ से प्रधान मंत्री गरीब कल्याण अन्न योजना शुरू की है। इससे ८० करोड़ लाभार्थी लाभान्वित होंगे। प्रधान मंत्री गरीब कल्याण अन्न योजना पर २६००० करोड़ रुपये से ज्यादा खर्च होंगे। यह भी महत्वपूर्ण है कि आरबीआई ने व्यक्तिगत कर्जदारों एवं छोटे कारोबारों के लिए कर्ज पुनर्गठन की जो सुविधा बढ़ायी है और कर्ज का विस्तार किया है, उससे छोटे उद्योग-कारोबार को लाभ होगा। इस नयी सुविधा के तहत ५० करोड़ रुपये तक के बकाये वाले वह कर्जदार अपना ऋण दो साल के लिए पुनर्गठित करा सकते हैं, जिन्होंने पहले मॉरेटोरियम या पुनर्गठन का लाभ नहीं लिया है। स्वास्थ्य क्षेत्र की वित्तीय जरूरतों को पूरा करने के लिए आरबीआई ने ५०,००० करोड़ रुपये की नकदी की व्यवस्था की है। इसके अलावा आरबीआई ने ४ जून को पर्यटन, होटल और विमानन जैसे उन क्षेत्रों के लिए १५,००० करोड़ रुपये के नकदी समर्थन की घोषणा की, जो कोरोना महामारी की दूसरी लहर से ज्यादा प्रभावित हुए हैं। लेकिन कोरोना की दूसरी लहर के कारण अर्थव्यवस्था के जिन सेक्टरों में भारी गिरावट दिखाई दे रही है, उन सेक्टरों की समस्याओं का शीघ्रतापूर्वक निवारण किया जाना होगा। लॉकडाउन से प्रभावित होने वाले उद्योग-कारोबार को गतिशील करने के लिए उपयुक्त राहत पैकेज सुनिश्चित करने होंगे। उम्मीद है कि सरकार कोरोना की दूसरी लहर से निर्मित मानवीय पीड़ाओं को कम करने के साथ विकास दर बढ़ाने हेतु टीकाकरण में तेजी, उद्योग-कारोबार के लिए उपयुक्त राहत पैकेज और नयी मांग के निर्माण हेतु लोगों की क्रयशक्ति बढ़ाने के लिए रणनीतिक रूप से आगे बढ़ेगी। निश्चित रूप से ऐसे प्रयासों से कोरोना की घातक लहर की चुनौतियों के बीच भी चालू वित्तीय वर्ष २०२१-२२ के अंत में विकास दर सात से आठ फीसदी के आसपास केंद्रित होते हुए दिखाई दे सकेगी।", 
  "Topic107": "पिछले सात वर्षों से केंद्र में भाजपा प्रधान मंत्री नरेंद्र मोदी के नेतृत्व में सरकार चला रही है। वहीं देश के आधे से अधिक प्रदेशों में भाजपा एवं उनके गठबंधन के साथी दलों की मिली-जुली सरकारें चल रही हैं। पहली बार भाजपा ने देश में राष्ट्रपति एवं उपराष्ट्रपति का चुनाव भी अपने बलपर जीता था। भाजपा लगातार पूरे देश में मजबूत होती जा रही है। देश के एक दर्जन प्रदेशों में भाजपा के मुख्य मंत्री हैं। कई प्रदेशों में पार्टी गठबंधन की सरकार में शामिल है। पश्चिम बंगाल, उड़ीसा, महाराष्ट्र, छत्तीसगढ़, झारखंड जैसे प्रदेशों में भाजपा मुख्य विपक्षी दल है। प्रधान मंत्री नरेंद्र मोदी के नेतृत्व में राजनीतिक रूप से भाजपा एक सशक्त पार्टी बन चुकी हैं। आज देश में कांग्रेस सहित कोई भी ऐसी राजनीतिक पार्टी नहीं है जो राष्ट्रीय स्तर पर भाजपा से सीधा मुकाबला कर सके। अब तो कांग्रेस भी भाजपा के सामने पस्त पड़ चुकी है। भाजपा जैसे-जैसे बड़ी पार्टी बनती जा रही है। वैसे-वैसे दूसरे दलों के नेता भी लगातार भाजपा में शामिल हो रहे हैं। उनमें से कई लागों को बड़े पद भी दिये गये हैं। बाहर से आने वाले नेताओं के कारण पार्टी में वर्षों से काम कर रहे लोगों को असहज स्थिति का सामना करना पड़ रहा है। इससे पार्टी में बहुत से प्रदेशों में कलह होने लगी है। पिछले दिनों पश्चिम बंगाल विधानसभा के चुनाव में भाजपा की जबरदस्त हवा को देखकर तृणमूल कांग्रेस सहित कांग्रेस एवं वामपंथी दलों के बहुत से नेता भाजपा में शामिल हुए थे। जिनमें से बहुत लोगों ने टिकट लेकर विधायक का चुनाव भी जीता था। उन्हीं में से एक बड़े नेता मुकुल राय तृणमूल कांग्रेस से भाजपा में आये थे। परन्तु बंगाल में भाजपा की सरकार नहीं बनने एवं मुकुल राय को नेता प्रतिपक्ष नहीं बनाने से नाराज होकर वह वापस तृणमूल कांग्रेस में चले गये। उनके साथ और कई विधायक की भी तृणमूल कांग्रेस में जाने की चर्चा जोरों से है। इससे भाजपा की स्थिति असहज हो रही है। पश्चिम बंगाल के मूल भाजपाई भी पार्टी के बड़े नेताओं पर दलबदलू को प्रश्रय देने से नाराजगी जता रहे हैं। ऐसे ही असम में २०१६ के चुनाव में असमगण परिषद से आये सर्वानंद सोनोवाल को मुख्य मंत्री बनाया गया था। हालके चुनाव के बाद कांग्रेस से आये हेमंत विश्व शर्मा ने भाजपा नेतृत्व पर खुद को मुख्य मंत्री बनने का दबाव बनाया। जिसके चलते उनको मुख्य मंत्री बनाया गया। इससे पहले भाजपा में दबाव से कोई भी व्यक्ति पद नहीं ले सकता था। परन्तु अब स्थिति बदली हुई है। मध्यप्रदेश में ज्योतिरादित्य सिंधिया के भाजपा में आने के बाद उनके समर्थकों एवं भाजपा के पुराने कार्यकर्ताओं में अब भी ३६ का आंकड़ा देखा जा सकता है। महाराष्ट्र विधानसभा चुनाव से पहले भाजपा में दूसरे दलों से आये नेताओं को प्रत्याशी बनाने से पार्टी को नुकसान उठाना पड़ा था। बाहर से आये नेताओं के जीतकर विधायक बनने के बाद उनके पार्टी छोडऩे की लगातार खबरें आती रहती है। कर्नाटक के मुख्य मंत्री येदियुरप्पा ने कांग्रेस के विधायकों को तोड़कर भाजपा की सरकार तो बना ली। परन्तु उन्हें लगातार अपनी ही पार्टी के उन विधायकों का विरोध झेलना पड़ रहा है जो बाहर से आये हुए लोगों के कारण मंत्री बनने से वंचित रह गये। गुजरात में मुख्य मंत्री विजय रूपाणी एवं प्रदेश भाजपा अध्यक्ष सीआर पटेल के मध्य वर्चस्व की जंग चल रही है। गोवा में मुख्य मंत्री प्रमोद सावंत एवं स्वास्थ्यमंत्री विश्वजीत राणे के मध्य कोरोना के दौरान खुलकर बयानबाजी हुई थी। झारखंड में जरूर भाजपा ने प्रदेश में सत्ता गंवाने के बाद एक सही फैसला लेते हुए अपने पुराने आदिवासी नेता बाबूलाल मरांडी को फिर से पार्टी में शामिल करवा कर पुरानी गलती को सुधारा है। हरियाणा में भी कांग्रेस से आये चौधरी वीरेंद्र सिंह, राव इंद्रजीत सिंह जैसे नेताओं का पार्टी को एक बार तो लाभ मिल गया। परन्तु पिछले विधानसभा चुनाव में वहां भाजपा को सरकार बनाने में दूसरे दलों का सहारा लेना पड़ा था। जम्मू-कश्मीर में कट्टरपंथी महबूबा मुफ्ती की पीडीपी के साथ भाजपा की सरकार बनाने का सभी जगह विरोध हो रहा था। वह तो अच्छा रहा कि भाजपा आलाकमान ने समय रहते पीडीपी सरकार से बाहर आकर वहां राष्ट्रपति शासन लगवा दिया। जिससे वहां भाजपा का आधार समाप्त होने से बच गया था। राजस्थान में भी सत्ता गंवाने के बाद भाजपा अंतर कलह से गुजर रही है। पूर्व मुख्यमंत्री वसुंधरा राजे अगले चुनाव में खुद को मुख्यमंत्री प्रोजेक्ट करने के लिए दबाव बना रही है। केंद्रीय नेतृत्व प्रदेश में नये लोगों को आगे बढ़ा रहा है। संघ पृष्ठभूमि से आये सतीश पूनिया को प्रदेश अध्यक्ष बनाकर भाजपा के केंद्रीय नेतृत्व ने वसुंधरा राजे को संकेत भी दे दिया है कि आनेवाला समय नये लोगों का होगा। समय रहते उन्हें नये लोगों को स्वीकार करना होगा। यदि वसुंधरा राजे अपनी जिदपर अड़ी रही तो पार्टी नेतृत्व उनके खिलाफ कड़े फैसले लेने से भी नहीं हिचकेगा। पिछले विधानसभा चुनाव में जब वसुंधरा राजे को मुख्यमंत्री प्रोजेक्ट कर चुनाव लड़ रहा जा रहा था। तब प्रचार के दौरान प्रधानमंत्री नरेंद्र मोदी की मीटिंग में खुलकर नारे लगते थे कि मोदी तुझसे बैर नहीं, वसुंधरा तेरी खैर नहीं और वही हुआ प्रदेश की जनता ने वसुंधरा राजे के नेतृत्व को नकारते हुए प्रदेश में कांग्रेस की सरकार बनवा दी। उसके छह महीने बाद हुए लोकसभा चुनाव में प्रदेश की सभी २५ सीटों पर भाजपा को जीता कर मोदी को दूसरी बार प्रधानमंत्री बनने का मार्ग प्रशस्त किया था। भाजपा के केंद्रीय नेतृत्व को दूसरे दलों से आनेवाले लोगों को सीधे महत्वपूर्ण पद नहीं देना चाहिए। उनको कुछ समयतक संघटन में काम करने के बाद ही पद दिया जाना चाहिए। दुनिया की सबसे बड़ी पार्टी का तमगा हासिल करने वाली भाजपा को सदस्य संख्या बढऩे के साथ ही अपने मूल कैडर को भी पूर्ववत मजबूत बनाये रखना चाहिए। तभी भाजपा सभी को साथ लेकर चलनेवाली पार्टी बनी रह पायगी। वरना पार्टी कार्यकर्ताओं की नाराजगी का खामियाजा भाजपा को भारी पड़ सकता है। पार्टी आलाकमान को अपनी प्रादेशिक इकाइयों को भी अनुशासित बनाना चाहिए। प्रादेशिक नेताओं में व्याप्त गुटबाजी पर समय रहते अंकुश लगानी चाहिए। ताकि पार्टी और अधिक मजबूत बनकर उभर सके।", 
  "Topic108": "जम्मू-कश्मीर प्रशासन ने ऐसे सरकारी कर्मचारियों के खिलाफ सख्त कदम उठाकर अत्यन्त उचित और सराहनीय कार्य किया है जो प्रत्यक्ष या अप्रत्यक्ष रूप से आतंकी संघटनों की सहायता करते हैं। प्रशासन का देर से उठाया गया यह सही कदम है। ऐसे ११ सरकारी कर्मचारियों को सेवा से बर्खास्त किया गया है। नौकरी से बर्खास्त होने वालों में आतंकी संघटन हिजबुल मुजाहिदीन सरगना सैयद सलाहुद्दीन के दो पुत्र भी शामिल हैं।  विरोधी और आतंकी गतिविधियों में शामिल ऐसे लोग पुलिस, शिक्षा, कृषि, कौशल विकास, बिजली, स्वास्थ्य विभागों में कार्यरत थे। अपै्रल से अब तक कुल १७ सरकारी कर्मचारी और अधिकारी बर्खास्त किये जा चुके हैं। इनमें डीएसपी के अतिरिक्त प्रथम श्रेणी के मजिस्ट्रेट और प्रोफेसर भी हैं। सभी लोग गहन जांच पड़ताल के दौरान राष्ट्रविरोधी गतिविधियों में सक्रिय रूप से लिप्त पाये गये हैं। बिजली विभाग का एक निरीक्षक हथियारों की तस्करी और परिवहन में लिप्त रहा जबकि पुलिस विभाग के दो कांस्टेबल अपने विभाग में ही आतंकवाद को बढ़ावा दे रहे थे। इसी प्रकार आईटीआई का एक चपरासी आतंकियों को सुरक्षित ठिकाना उपलब्ध कराता था। वस्तुत: जम्मू-कश्मीर के प्रशासन तंत्र में ऐसे लोगों की संख्या भी कम नही है, जो राज्य में आतंकी गतिविधियों में लिप्त लोगों का संरक्षण, सहयोग और प्रोत्साहन देने का कार्य कर रहे हैं। ऐसे लोग देश द्रोहियों की श्रेणी में आते हैं और इनके खिलाफ सख्त काररवाई भी अत्यन्त आवश्यक है। पिछले कुछ महीनों से आतंकियों के विरुद्ध काररवाई में तेजी अवश्य आयी है लेकिन इस दिशा में अभी और भी कड़े कदम उठाने की जरूरत है। प्रशासन तंत्र की गहन पड़ताल होनी चाहिए जिससे कि राष्ट्रविरोधी तत्वों की पहचान की जा सके। इसके लिए बड़ा अभियान चलाने की भी जरूरत है। इस अभियान को केवल जम्मू-कश्मीर तक सीमित नहीं किया जाना चाहिए। देश के अन्य हिस्सों में भी ऐसे तत्व सक्रिय हैं, जिनकी निष्पक्ष पहचान और पड़ताल होनी चाहिए। जम्मू-कश्मीर में बड़े पैमाने पर सरकारी विभागों में नयी नियुक्तियां होने जा रही है। नियुक्ति से पूर्व चयनित लोगों से एक शपथ पत्र लिया जाना चाहिए कि यदि वे किसी प्रकार की आतंकी या राष्ट्रविरोधी गतिविधियों में लिप्त पाये जाते हैं तो उन्हें नौकरी से बर्खास्त करने के साथ ही उन पर कड़ी कानूनी काररवाई भी की जायगी। इससे नौकरी करने वालों में भय उत्पन्न होगा और वे राष्ट्र विरोधी गतिविधियों से भी अपने को दूर रखेंगे। उत्तर प्रदेश सरकार की दो बच्चों की नीति बढ़ती आबादी पर नियंत्रण की दिशा में अच्छी पहल है। उत्तर प्रदेश जनसंख्या (नियंत्रण, स्थिरीकरण एवं कल्याण) विधेयक २०२१ के मसौदे में निषेध और प्रोत्साहन दोनों का प्रावधान है। राज्य विधि आयोग के नये कानून के तहत जिन लोगों के दो से अधिक बच्चे होंगे उन्हें कई सुविधाओं से वंचित होना पड़ेगा। ऐसे लोग सरकारी नौकरी के लिए अपात्र माने जायंगे और जो लोग नौकरी में हैं तो देय लाभों से वंचित हो जायंगे। साथ ही ऐसे लोग न तो स्थानीय चुनाव लड़ पायंगे न ही उन्हें किसी तरह की सब्सिडी मिलेगी। दूसरी ओर दो बच्चों की नीति को प्रोत्साहित करने के लिए कई प्रस्ताव शामिल किये गये हैं। इनमें जो सरकारी कर्मचारी स्वैच्छिक नसबंदी से दो बच्चों के मानदंड को अपनाते हैं उन्हें सेवाकाल में दो अतिरिक्त वेतन वृद्धि, नि:शुल्क चिकित्सा एवं सस्ती ऋण सुविधा के साथ सरकारी संस्थाओं से भवन-भूखंड खरीदने की छूट देने का प्रावधान शामिल है। बहु विवाह की स्थिति में अलग तरह की शर्तें रखी गयी हैं जो आयोग की दूरदर्शिता को दर्शाती है। एक से अधिक शादी पर सभी पत्नियों के बच्चों की संख्या एक साथ जोड़ी जायगी। यदि दो बच्चों में एक या दोनों बच्चे दिव्यांग होंगे तो तीसरे बच्चे का होना एक्ट का उल्लंघन नहीं माना जायगा। लोक सेवक जिनको केवल एक ही संतान है उनके लिए अतिरिक्त लाभकारी व्यवस्था जनसंख्या नियंत्रण को प्रोत्साहित करने वाली है। ऐसे लोगों को सेवाकाल के दौरान दो और वेतन वृद्धि, बीस वर्ष की आयु तक एक बच्चे के लिए मुफ्त स्वास्थ्य सेवा, बीमा कवरेज, आईआईटी, एम्स में प्रवेश पर वरीयता एवं स्नातक तक मुफ्त शिक्षा का लाभ मिलेगा। बालिकाओं को जहां उच्च शिक्षा के लिए छात्रवृत्ति मिलेगी वहीं सरकारी नौकरी में बच्चे को वरीयता दी जायगी। छोटा परिवार, सुखी परिवार की परिकल्पना की दिशा में सरकार का प्रयास सराहनीय है। यह हर नागरिक पर लागू होना चाहिए। आर्थिक तंगी से जूझ रहे परिवारों को राहत देनेके लिए प्रदेश सरकार का यह कदम अन्य राज्यों के लिए भी अनुकरणीय है।", 
  "Topic109": "देश में १ जुलाई २०१७ को एक नया आर्थिक कानून वस्तु एवं सेवा कर (जीएसटी) लागू हुआ था। जीएसटी लागू होने से पहले ही केन्द्र और राज्य सरकारों के बीच आपस में इस बात पर सहमति का प्रयास किया गया था कि इसके माध्यम से प्राप्त राजस्व में केन्द्र और राज्यों के बीच राजस्व का बंटवारा किस तरह किया जायेगा। पहले इस तरह के राजस्व का वितरण वित्त आयोग की सिफारिशों के आधार पर किया जाता था। जीएसटी का एक महत्वपूर्ण संदर्भ यह रहा है कि इस प्रणाली के लागू होने से कई राज्य इस आशंका में शामिल रहे हैं कि इनकी आमदनी इससे कम हो सकती है और यह आशंका सही भी है। हालांकि ऐसी स्थिति से निबटने के लिए केन्द्र ने राज्यों को यह भरोसा दिलाया था कि साल २०२२ तक उनके नुकसान की भरपाई की जायेगी। परन्तु पड़ताल यह बताती है कि बकाया निबटाने के मामले में केन्द्र सरकार पूरी तरह खरी नहीं उतर पा रही है। समझने वाली बात यह भी है कि पिछले साल दो लाख ३५ हजार करोड़ रुपये की राजस्व कमी पर केन्द्र सरकार ने राज्यों को सुझाव दिया था कि वे इस कमी को पूरा करने के लिए उधार लें जिससे राज्यों में सहमति का अभाव देखा जा सकता है। इसी दौरान सरकार ने दो विकल्प सुझाये थे पहला यह कि राज्य सरकारें राजस्व की भरपाई हेतु कुल राजस्व का आधा उधार उठायेंगी और उसके मूल और ब्याज दोनों की अदायगी भविष्य में विलासिता वाली वस्तुओं और अवगुण वाली वस्तुओं पर लगाये जाने वाली क्षतिपूर्ति सेस से की जायेगी। दूसरा विकल्प यह था कि राज्य सरकारें पूरे नुकसान की राशि को उधार लेंगी लेकिन उस परिस्थिति में मूल की अदायगी को क्षतिपूर्ति सेस से की जायेगी परन्तु ब्याज के बड़े हिस्से की अदायगी उन्हें स्वयं करनी होगी। पहले विकल्प को भाजपा शासित और उनके गठबंधन वाली सरकारों ने तो स्वीकार किया लेकिन शेष दस राज्यों ने इसे खारिज किया। पड़ताल यह बताती है कि वित्तीय सम्बंध के मामले में संघ और राज्य के बीच समय-समय पर कठिनाइयां आती रही हैं। सहकारी संघवाद के अनुकूल ढंाचा की जब भी बात होती है तो यह भरोसा बढ़ाने का प्रयास होता है कि समरसता का विकास हो। आरबीआई के पूर्व गर्वनर डी. सुब्बाराव ने कहा था कि जिस प्रकार देश का आर्थिक केन्द्र राज्यों की ओर स्थानांतरित हो रहा है उसे देखते हुए इस बात से इनकार नहीं किया जा सकता कि वर्तमान में भारत का आर्थिक विकास सहकारी संघवाद पर टिका देखा जा सकता है। गौरतलब है कि संघवाद अंग्रेजी शब्द फेडरेलिज्म का हिन्दी अनुवाद है और इस शब्द की उत्पत्ति लैटिन भाषा से हुई है जिसका अर्थ समझौता या अनुबंध है। जीएसटी संघ और राज्य के बीच एक ऐसा अनुबंध है जिसे आर्थिक रूप से सहकारी संघवाद कहा जा सकता है परन्तु जब अनुबंध पूरे न पड़े तो विवाद का होना लाजमी है। वित्तीय लेन-देन के मामले में अब भी समस्या समाधान नहीं हुआ। जुलाई २०१७ में पहली बार जब जीएसटी आया तब इस माह का राजस्व संग्रह ९५ हजार करोड़ के आसपास था। धीरे-धीरे गिरावट के साथ यह ८० हजार करोड़ पर भी पहुंचा था और यह उतार-चढ़ाव चलता रहा। जीएसटी को पूरे चार साल हो गये परन्तु इन ४८ महीनों में बहुत कम अवसर रहे जब यह एक लाख करोड़ रुपये के आंकड़े को पार किया। कोविड-१९ महामारी के चलते अप्रैल २०२० में इसका संग्रह ३२ हजार करोड़ तक आकर सिमट गया जबकि दूसरी लहर के बीच अप्रैल २०२१ में यह आंकड़ा एक लाख ४१ हजार करोड़ का है जो पूरे चार साल में सर्वाधिक है। हालांकि बीते आठ महीने से जीएसटी का संग्रह एक लाख करोड़ से अधिक का बना हुआ है। परन्तु जून २०२१ में यह ९३ हजार पर सिमट गया। एक दौर ऐसा भी था कि दिसम्बर २०१९ तक पूरे ३० महीने के दरमियान सिर्फ नौ बार ही अवसर ऐसा था जब जीएसटी का संग्रह एक लाख करोड़ से अधिक हुआ था। जब जीएसटी शुरू हुआ था तब करदाता ६६ लाख से थोड़े अधिक थे और आज यह संख्या सवा करोड़ से अधिक हो गयी है। जीएसटी के इस चार साल के कालखण्ड में जीएसटी काउंसिल की ४४ बैठकें और हजार से अधिक संशोधन हो चुके हैं। कुछ पुराने संदर्भ को पीछे छोड़ा जाता है तो कुछ नये को आगे जोडऩे की परम्परा अब भी जारी है। संघ और राज्य के वित्तीय मामलों में संवैधानिक प्रावधान को भी समझना यहां ठीक रहेगा। अनुच्छेद २७५ संसद को इस बात का अधिकार प्रदान करता है कि वह ऐसे राज्यों को उपयुक्त अनुदान देने का अनुबंध कर सकती है जिन्हें संसद की दृष्टि में सहायता की आवश्यकता है। अनुच्छेद २८६, २८७, २८८ और २८९ में केन्द्र तथा राज्य सरकारों को एक-दूसरे द्वारा कुछ वस्तुओं पर कर लगाने से मना किया गया है। अनुच्छेद २९२ एवं २९३ क्रमश: संघ और राज्य सरकारों से ऋण लेने का प्रावधान भी करते हैं। गौरतलब है कि संघ और राज्य के बीच शक्तियों का बंटवारा है संविधान की सातवीं अनुसूची में संघ, राज्य और समवर्ती सूची के अंतर्गत इसे बाकायदा देखा जा सकता है। जीएसटी वन नेशन, वन टैक्स की थ्योरी पर आधारित है जो एकल अप्रत्यक्ष कर संग्रह व्यवस्था है। जिसमें संघ और राज्य आधी-आधी हिस्सेदारी रखते हैं। ८०वें संविधान संशोधन अधिनियम २००० और ८८वें संविधान संशोधन अधिनियम २००३ द्वारा केन्द्र-राज्य के बीच कर राजस्व बंटवारे की योजना पर व्यापक परिवर्तन दशकों पहले किया गया था जिसमें अनुच्छेद २६८डी जोड़ा गया जो सेवा करसे सम्बंधित था। बाद में १०१वें संविधान संशोधन द्वारा नये अनुच्छेद २४६ए, २६९ए और २७९ए को शामिल किया गया तथा अनुच्छेद २६८ को समाप्त कर दिया गया। गौरतलब है राज्य व्यापार के मामले में कर की वसूली अनुच्छेद २६९ए के तहत केन्द्र सरकार द्वारा की जाती है जबकि बाद में इसे राज्यों को बांट दिया जाता है। जीएसटी केन्द्र और राज्य के बीच झगड़े की एक बड़ी वजह उसका एकाधिकार होना भी है। क्षतिपूर्ति न होने के मामलेमें तो राज्य केन्द्र के खिलाफ सुप्रीम कोर्ट तक जाने की बात कह चुके हैं। काफी हदतक इसे जीएसटी को महंगी का कारण भी राज्य मानते हैं। सवाल यह भी है कि वन नेशन, वन टैक्स वाला जीएसटी जब अभी वादे राज्यों से किये गये वादे पर पूरी तरह खरा नहीं उतर रहा है तो २०२२ के बाद क्या होगा जब क्षतिपूर्ति देने की जिम्मेदारी से केन्द्र मुक्त हो जायेगा। जीएसटी के नफे-नुकसान में राज्य कहां खड़े हैं और इसमें व्याप्त कठिनाईयों को लेकर केन्द्र कितना दबाव लेता है। फिलहाल जीएसटी में उगाही भले ही बेहतर अवस्था को प्राप्त कर ले परन्तु समय के साथ राज्यों को घाटा होता है तो तनाव का घटना मुश्किल ही रहेगा।", 
  "Topic110": "फ्रांस की एक अदालत में राफेल विमान सौदे से सम्बन्धित भ्रष्टाचार के खुलासे के बाद मुकदमा दर्ज हो गया है। ज्ञातव्य है कि यह सौदा फ्रांस की विमान निर्माता कम्पनी दसाल्ट ने भारत के साथ किया था। यद्यपि दसाल्ट एक निजी कम्पनी है किन्तु इस सौदे में फ्रांसकी सरकार की भी अहम भूमिका रही है। फ्रांस की सरकार के राजीनामे के बाद ही यह सौदा सम्पन्न हो पाया था। फ्रांस की अदालत में यह मुकदमा हाल में ही फ्रांस के कुछ अखबारों में भ्रष्टाचारों के खुलासे के बाद दाखिल किया गया है। यह खबर भारत तक ही नहीं सारी दुनिया तक फैल गयी है, इसलिए भारत में भी इस मामले को लेकर दिलचस्पी का बढऩा स्वाभाविक है। इस मुकद में से जुड़े तथ्यों के बारे में जो खबरें फ्रांस के अखबारों में छपी है, उनमें फ्रांस के वर्तमान राष्ट्रपति के नाम की भी चर्चा जोरों पर है। भारत की तरह मुकदमे फ्रांस और यूरोपीय देशों में लम्बे समय तक नहीं खिंचते। अब देखने की बात यह होगी कि मुकदमे में किन पहलुओं को शामिल किया गया है या आगे शामिल किया जाता है। भारत में यह सभी जानते हैं कि राफेल विमान की खरीद के समय ही भारत में सम्भावित भ्रष्टाचार के विभिन्न बिन्दुओं पर चर्चा चली थी और मामला संसद में तो उठा था, लेकिन जांच तक पहुंचाने में भी कामयाबी नहीं मिली थी। भारतीय संसद में जोरदार मांग उठी थी। मामले की जांच के लिए संसदीय समिति का गठन किया जाय। कई दिनों तक संसदी की काररवाई नहीं चल पायी थी लेकिन विपक्ष को संसदीय समिति के गठन में कामयाबी नहीं मिली थी। जांच के लिए मामला सुप्रीम कोर्ट तक भी गया था और लम्बी बहस चली थी, लेकिन सुप्रीम कोर्ट ने सीबीआई जांच की अनुमति नहीं दी। इस मामले को लेकर कांग्रेस नेता राहुल गांधी सुर्खियों में रहे। उन दिनों उन्होंने दावे के साथ कहा था कि मोदी सरकार अपने को पाक-साफ साबित नहीं कर पायगी और जब अंत में सुप्रीम कोर्ट ने सीबीआई जांच की मांग खारिज कर दी तब इस फैसले पर राहुल गांधी ने तीखी प्रतिक्रिया की थी। इस प्रतिक्रिया के कारण ही सुप्रीम कोर्ट ने उनके नाम मानहानि की नोटिस जारी कर दी थी और अंत में राहुल गांधी को सार्वजनिक रूप से खेद व्यक्त करना पड़ा था। उस वक्त भारत में राफेल विमान से जुड़े दो प्रमुख मामले उठे थे। पहला तो था दाम को लेकर और दूसरा था सौदे में अंबानी की भागीदारी को लेकर। इन दोनों ही बातों की चर्चा आज फ्रांस के अखबारों में भी है किन्तु इसके अलावा भी कुछ नये मामले प्रकाश में आये हैं। भारत के समाचार पत्रों में और फिर फ्रांस के समाचार पत्रों में यह सवाल आ रहे कि जब विमान सौदे में फ्रांस एवं भारत दोनों सरकारों की उपस्थिति थी तो बिचौलिये के रूप में अनिल अम्बानी की कम्पनी अम्बानी एविएशन कहां से आ गयी। यहां यह बात जान लेने की है कि फ्रांस के तत्कालीन और अब भूतपूर्व राष्ट्रपति फ्रास्वां ने कहा था कि उन्होंने भारत के प्रधान मंत्री की सिफारिश पर अम्बानी एविएशन को भागीदार बनाया था। अब यदि फ्रांस का न्यायालय फ्रांस के पूर्व राष्ट्रपति फ्रास्वां से पूछताछ करता है तो मामले में नया रंग आते देर नहीं लगेगा। यह जानना भी दिलचस्प है कि भारत और फ्रांस के बीच औपचारिक सौदे के मात्र चार-पांच दिन पूर्व ही फ्रांस की दसाल्ट कम्पनी ने अम्बानी एविएशन के साथ एक सहमति पत्र पर हस्ताक्षर किया था, जिसके पास विमान निर्माता का कोई अनुभव नहीं था। सम्भावना यह व्यक्त की जा रही थी कि दसाल्ट कम्पनी भारत की एकमात्र भारतीय विमान निर्माता कम्पनी एचएल, बंगालूरू के साथ समझौता करेगी, किन्तु ऐसा हुआ नहीं। यह विमान सौदे कुल ५९ हजार करोड़ रुपये का था। इसमें से तीस हजार करोड़ रुपये अम्बानी एविएशन को अपना कारखाना बनाने के लिए वापस दिये जाने थे, ताकि वह नागपुर में अपने प्रस्तावित कारखाने का निर्माण कर सके। भारत ने फ्रांस से ३६ विमान पूरी तरह तैयार हालत में खरीदे थे। अब यह कयास लगाया जा रहा था कि क्या नागपुर में अम्बानी एविएशन विमानों की मरम्मत करेगा या कलपुर्जे बनायेगा। उस वक्त यह मामला दब तो गया किन्तु रहस्यमय जरूर बना रहा। अब जबकि फ्रांस की अदालत में जांच की काररवाई शुरू हो गयी तो भारत में बोफोर्स तोप सौदे में कमीशनखोरी और उसके बाद लम्बी जांच एवं मुकदमेबाजी की कहानियां ताजी हो जाती हैं। भारत के साथ यह पुराना दुर्भाग्य जुड़ा रहा है कि तमाम रक्षा सौदों में भ्रष्टाचार की बातें उठती रहीं, किन्तु किसीमें भी न्यायालय से किसी भी मामले का स्पष्ट निबटारा नहीं हो सकता। चालू जुलाई महीने के तीसरे सप्ताह से संसद का मानसून सत्र शुरू होने जा रहा है। फ्रांस की अदालत द्वारा राफेल विमान सौदे की जांच काररवाई का मामला उठेगा और यह मांग एक बार फिर जोरदार ढंग से उठेगी कि इस सौदे की जांच के लिए संसदीय समिति का गठन किया जाय। सम्भावना इस बात की भी है कि कुछ व्यक्ति या संस्थाएं एक बार फिर सुप्रीम कोर्ट का रुख कर सकती हैं और मामले की जांच करने के लिए मामला सीबीआई जांच की मांग भी कर सकते हैं।", 
  "Topic112": "आध्यात्मिकता और राजनीति दोनों का ही मानवता एवं मानव के साथ गहरा संबंध है। राजनीति का उद्देश्य सुशासन लाना और भौतिक एवं भावानात्मक सुविधाओं को जनता तक पहुंचाना है। वहीं आध्यात्मिकता का लक्ष्य नैतिकता एवं मानवीय मूल्यों को बढ़ाना है। किसी भी देश की समृद्धि के लिए राजनीति एवं आध्यात्मिकता का एक साथ चलना अति आवश्यक है। सुशासन एवं अच्छे प्रजातंत्र के लिए आध्यात्मिकता का होना अनिवार्य है। बिना आध्यात्मिकता के राजनीति में अनैतिकता का वातावरण बनता है और इस कारण भ्रष्टाचार, अपराध एवं अराजकता को बढ़ावा मिलता है। भारतीय आध्यात्मिकता ने पूरे संसार को धर्मनिरपेक्षता से अवगत कराया है। यदि प्राचीन इतिहास को देखें तो आध्यात्मिकता भारतीय राजनीति में बहुत गहरी जड़ों तक स्थित है। प्राचीन काल में राजगुरु द्वारा राजा को सलाह दी जाती थी एवं उनका मार्ग प्रशस्त किया जाता था। राम के गुरु वशिष्ठ हैं, श्रीकृष्ण के गुरु संदीपनी हैं। शिवाजी ने भी समर्थ रामदास को समर्थन दिया था। महात्मा गांधी भी अपनी आध्यात्मिकता के कारण ही लाखों लोगों तक अपनी बात पहुंचा पाये। जब आध्यामिकता एवं राजनीति एक-दूसरे के साथ नहीं चलते तब हमें राजनीति में भ्रष्टाचार एवं भ्रष्ट नेता देखने को मिलते हैं। आध्यात्मिक लोग मूल्यों पर आधारित जीवन जीते हैं जो कि सुशासन के लिए अति आवश्यक है। एक नेता का समदर्शी होना अति आवश्यक है ताकि प्रत्येक व्यक्ति के साथ समानता का व्यवहार कर सके। एक नेता का दूरदर्शी होना भी अति आवश्यक है, खुले विचारों एवं समाज के हित में अपने सपनों को साकार करते हुए मानवता की भलाई कर सकता है। आज के समय की आवश्यकता ऐसी राजनीति कार्य प्रणाली है जो कि पूर्वागृहों से मुक्त हो। आम सहमति केवल तभी उभर सकती है जब राजनेता धर्म, जाति एवं लिंग के आधार पर पूर्वाग्रहों को छोड़कर आगे बढ़ें। पूर्वाग्रह की भावना का त्याग करने के लिए राजनेता में अपनेपन की भावना का होना अति आवश्यक है। यह केवल तभी हो सकता है, जब वे स्वयं आध्यात्मिकता से अभिभूत हों। आध्यात्मिकता लोगों को ईमानदार बनाती है जो कि किसी भी अपराधरहित समाज के लिए बेहद आवश्यक है। परंतु आधिकारिक संरक्षण के बिना आध्यात्मिकता का विकसित होना बहुत मुश्किल है। ईश्वर का प्यार केवल उसी को मिलेगा, जो दीपक की तरह जलकर प्रकाश उत्पन्न करने को तैयार है, प्रभु की ज्योतिका  अवतरण उसी पर होगा। ईश्वर का अस्तित्व विवाद का नहीं, अनुभव का विषय है। जो उस अस्तित्व का जितना अधिक अनुभव करेगा, उतना ही प्रकाशपूर्ण उसका जीवन होता जायगा। मनुष्य शरीर परमात्मा की अनुपम और अद्वितीय-अद्भुत कलाकृति है। इस कलाकृति की संरचना का अध्ययन किया जाय तो सहज ही यह विदित हो जायगा कि मनुष्य शरीर कितना जटिल, सुव्यवस्थित और सुनियोजित कार्यप्रणाली पर निर्भर है। इतनी जटिल संरचना और उससे अधिक कार्यप्रणाली बिना किसी बाहरी नियंत्रणकर्ता नियामक के अपने आप सुचारू रूप से संपन्न होती रहती है। मनुष्य का स्वस्थ शरीर-आरोग्य, आहार-विहार पर निर्भर करता है। स्वास्थ्य के नियमों का पालन करने वाला निरोग रहता है और असंयम बरतने वाले, अखाद्य खाने वाले बीमार पड़ते हैं। बीमारियों के कारण रोग-कीटाणुओं के रूप में, ऋतु प्रभाव या धातुओं-तत्वों के हेर-फेर में ढूंढ़े जाते हैं और उसी आधार पर चिकित्सा की जाती है। परन्तु कई बार इन मान्यताओं को झुठलाते हुए ऐसे कारण उपस्थित हो जाते हैं कि अप्रत्याशित रूप से शरीर के किन्हीं अवयवों का या प्रवृत्तियों का यकायक घटना-बढऩा शुरू हो जाता है। कारण ढूंढ़ते हैं तो समझ में नहीं आता, अंधेरे में ढेला फेंकने की तरह कुछ उपचार किया जाता है तो उसका कुछ परिणाम नहीं निकलता। ऐसी परिस्थितियां प्राय: हारमोन ग्रंथियों में गड़बड़ी आ जाने के कारण उत्पन्न होती हैं। शरीर के सामान्य अवयवों की संरचना और उसकी कार्यपद्धति का ज्ञान धीरे-धीरे बढ़ता आया है, इसलिए रोगों के कारण और निवारण के संबंध में काफी प्रगति भी हुई है। परन्तु यह अंत:स्रावी ग्रंथियों की आश्चर्यचकित करने वाली हरकतें जबसे सामने आयी हैं, तब से चिकित्सा विज्ञानी स्तब्ध रह गये हैं, प्रत्यक्षत: शरीरगत क्रियाकलाप में इनका कोई सीधा उपयोग नहीं है। वह किसी महत्वपूर्ण आवश्यकता की पूर्ति नहीं करतीं, चुपचाप एक कोने में पड़ी रहती हैं और वहीं से तनिक-सा स्राव बहा देती हैं।", 
  "Topic113": "दुनिया भर में भुखमरी के कारण हर एक मिनट में ११ लोगों की मौत हतप्रभ करने वाली है। भुखमरी से मरने वाले लोगों की संख्या कोविड-१९ के चलते जान गंवाने वालों की संख्या को पीछे छोड़ दिया है। गरीबी उन्मूलन के लिए काम करने वाले संघटन आक्सफैम की रिपोर्ट हैरान करने वाली है। रिपोर्ट के अनुसार पिछले एक वर्ष में पूरी दुनिया में अकाल जैसे हालात का सामना करने वाले लोगों की संख्या छह गुना बढ़ी है। दुनिया में करीब १५.५ करोड़ लोग भुखमरी का दंश झेल रहे हैं जो विश्व समुदाय के लिए कलंक की बात है। विकसित देश अपने विकास का दम्भ तो भरते हैं लेकिन अपने गिरेबां में झांक कर देखें कि मानव जीवनके लिए मूलभूत आवश्यकताओं के प्रति कितने सचेत हैं। उन्हें यह नहीं भूलना चाहिए कि ये आंकड़े उन बेबस लोगों से बने हैं जो अकल्पनीय पीड़ा से गुजर रहे हैं। इनके बारे में विश्व समाज को सोचना होगा। अफगान, इथोपिया, दक्षिण सूडान, सीरिया और यमन भुखमरी से सर्वाधिक प्रभावित हैं। इन सभी देशों में संघर्ष के हालात हैं जहां आम नागरिकों को भोजन-पानी से वंचित रखकर भुखमरी को युद्ध के हथियार के रूप में उपयोग किया जा रहा है। यह मानवीय संवेदनहीनता की पराकाष्ठा है। जो धन मानवीय राहत पहुंचाने के लिए खर्च होनी चाहिए वह युद्धक सामग्री के लिए खर्च हो रही है, जो उचित नहीं है। मौजूदा दौर में पूरा विश्व बारूद की ढेर पर बैठा हुआ है। तीसरे विश्वयुद्ध का खतरा मंडरा रहा है जो विनाश का सूचक है। कोरोना संकटकाल में सेनाओं पर होने वाला खर्च पूरी दुनिया में ५१ अरब डालर बढ़ गया है जो भुखमरी से निबटने के लिए आवश्यक धन से छह गुना ज्यादा है। आज दुनिया की जो स्थिति बन रही है, वह आने वाले कल के लिए शुभ संकेत नहीं है। भुखमरी के अन्य कारणों पर नजर डालें तो बेरोजगारी, बीमारी, कुपोषण, बढ़ती आबादी, भण्डारण के कुप्रबन्धन के चलते अनाज की बर्बादी के साथ समाज में बढ़ती शोषण की प्रवृत्ति से स्थिति विषम होती जा रही है। इन समस्याओं से निबटने के लिए चौतरफा प्रयास होना चाहिए। वैश्विक संस्थाएं निकम्मी और निरर्थक साबित हो रही हैं। भुखमरी से मौत बेहद पीड़ादायक और अमानवीय है। बदलते हालात में जो लोग खाद्य असुरक्षा के भीषण संकट का सामना कर रहे हैं उनके लिए वैश्विक स्तर पर सार्थक कदम उठाने की जरूरत है। समान नागरिक कानून देश की राष्ट्रीय आवश्यकता है। देश के सभी नागरिकों को एक समान कानून के दायरे में रखना चाहिए, क्योंकि जब हमारा राष्ट्रीय चरित्र, संविधान और मुद्रा एक है तो कानून में इस प्रकार की विविधता क्यों रहे? जिस तरह भारतीय दण्ड संहिता और सीआरपीसी सब पर लागू है, उसी तर्ज पर समान नागरिक कानून होना चाहिए, जो सबके लिए हो चाहे वह किसी भी धर्म का हो। समान नागरिक कानून को किसी धर्म या सम्प्रदाय की जगह देशहित की दृष्टि से देखने की जरूरत है। समान नागरिक कानून के लिए आजादी के बाद से ही आवाज उठने लगी थी और लम्बे समय से इस पर चर्चा भी चल रही है, लेकिन दृढ़ इच्छाशक्ति के अभाव और भारत की विविधता को देखते हुए अब तक लागू नहीं किया जा सका है, जबकि सर्वोच्च न्यायालय इसे लागू करने की वकालत कर चुका है। दिल्ली उच्च न्यायालय ने एक बार फिर देश में समान नागरिक कानून लागू करने का प्रासंगिक सुझाव दिया है। उच्च न्यायालय ने कहा है कि समान नागरिक संहिता न होने से दूसरे धर्म या सम्प्रदाय में शादी और तलाक के मामलों में परेशानी होती है। आज की युवा पीढ़ी को इससे जूझना न पड़े, इसलिए संविधान के अनुच्छेद ४४ में जो समान नागरिक सहिंता की उम्मीद दिखायी गयी थी, उसे अब हकीकत में बदल देना चाहिए। कानून के सामने सब समान और सबके लिए एक समान कानून लोकतंत्र की बुनियादी जरूरत है। जिस तरह नयी स्थितियों को देखते हुए देश में ३४ वर्ष बाद नयी शिक्षा नीति बनायी गयी है, उसी प्रकार एक समान कानून देश की बहुत बड़ी कानूनी आवश्यकता है। समान नागरिक कानून लागू होने से सबसे अधिक लाभ हर समाज की महिलाओं को होगा, जो पितृसत्ता का शिकार होने को मजबूर हैं। ऐसे में समान नागरिक कानून लागू करने का उपयुक्त अवसर भी है। देश में राजनीतिक स्थिरता है और केन्द्र सरकार के पास पूर्ण बहुमत है, इसलिए मोदी सरकार की जिम्मेदारी बनती है कि वह देश में एक समान कानून लागू करने की दिशा में दृढ़ इच्छाशक्ति दिखायें।", 
  "Topic114": "गत सप्ताह मंत्रिमंडल में हुए फेरबदल में सूचना प्रौद्योगिकी मंत्री ने इस्तीफा दे दिया है। इस इस्तीफे के पीछे दो संभावनाएं हैं। एक संभावना है कि श्री ने ट्विटर एवं अन्य दूसरी सोशल मीडिया कंपनियों पर प्रधान मंत्री की इच्छा से इतर अधिक सख्ती की जिसके फलस्वरूप इन सोशल मीडिया कंपनी द्वारा देश एवं प्रधान मंत्री स्वयं की वैश्विक रैंकिंग पर प्रभाव पड़ सकता था, इसलिए प्रधान मंत्री ने इनका इस्तीफा मांग लिया। दूसरी संभावना है कि इन कंपनियों पर पर्याप्त सख्ती नहीं की जिससे देश के भविष्य पर संकट आ सकता था और हल्का-फुल्का दिखावटी काम करके इनके गलत कार्यों पर रोक नहीं लगायी इसलिए प्रधान मंत्री ने इनका इस्तीफा मांग लिया। इन दोनों संभावनाओं में सत्य क्या है यह तो प्रधान मंत्री स्वयं ही जानते हैं। फिलहाल विषय महत्वपूर्ण है क्योंकि सरकार के सामने दो परस्पर विरोधी उद्देश्य हैं। एक उद्देश्य है कि देश एवं प्रधान मंत्री की वैश्विक पैठ बनाये रखने में सोशल मीडिया का सहयोग लेते रहना। दूसरा उद्देश्य है देश की जनता के प्रति जवाबदेही और देश हित को हासिल करने के लिए सोशल मीडिया पर नियंत्रण करना। आज से ३०० वर्ष पूर्व भारत में ईस्ट इंडिया कंपनी माल का व्यापार करने के लिए आयी थी। भारत के राजाओं ने उन्हें व्यापार करने की छूट दी। इनके द्वारा कोई फर्जी या झूठा माल बेचा गया हो, ऐसा संज्ञान में नहीं आता है। लेकिन सच्चा माल बेचने के बावजूद इनके प्रवेश के दो सौ वर्षों के अंदर ही भारत का विश्व आय में हिस्सा २३ प्रतिशत से घटकर मात्र दो प्रतिशत रह गया। आप यह सोचिए कि यदि सच्चे माल के व्यापारी के प्रवेश से ही देश की ऐसी दुर्गति हो सकती है तो सोशल मीडिया कंपनियों द्वारा फर्जी सूचना परोसने से देश की कितनी हानि हो सकती है! इन सोशल मीडिया कंपनियों के द्वारा क्या सूचना परोसी जाती है इस पर वर्तमान में देश की जनता अथवा सरकार का कोई भी नियंत्रण नहीं होता है। यह स्वतंत्र हैं। जैसे पिछले अमेरिकी चुनाव के पहले ट्विटर ने अमेरिकी राष्ट्रपति ट्रम्प के खाते को ब्लॉक कर दिया था। उनका कहना था राष्ट्रपति ट्रम्प द्वारा गलत सूचनाएं डाली जा रही हैं। इसी क्रम में बीते समय में भाजपा के कुछ नेताओं की पोस्ट को भी ट्विटर ने ब्लॉक कर दिया गया था। प्रश्न यह है कि इन सूचनाओं के सही और गलत होने का निर्णय कौन लेगा और किस उद्देश्य से लेगा। यह निर्णय यदि जनता के हित हासिल करने के उद्देश्य से लिये जायं तो स्वीकार होते हैं जबकि यही निर्णय यदि सोशल मीडिया कंपनी के वाणिज्यिक स्वार्थों को बढ़ाने के लिए लिये जायं देश और जनता की अपार हानि हो सकती है। जैसे ईस्ट इंडिया कंपनी के द्वारा व्यापार करने से हुआ था। इस संबंध में प्रसाद के नेतृत्व में सरकार ने नये नियम लागू किये थे जिसके अंतर्गत सोशल मीडिया कंपनियों को एक शिकायत अधिकारी, एक प्रशासनिक अधिकारी और एक सरकार से समन्वय करने के अधिकारी की नियुक्ति करनी थी। मेरी समझसे यह नियम पूर्णतया सही दिशा में है लेकिन अपर्याप्त हैं। इन नियमों के लागू होने के बावजूद सोशल मीडिया कंपनियां अपना मनचाहा व्यवहार करती रह सकती हैं। जैसे शिकायत अधिकारी, प्रशासनिक अधिकारी और समन्वय अधिकारी की नियुक्ति के बाद भी ट्विटर भाजपा के नेताओं की पोस्ट को ब्लॉक कर सकता था। समन्वय अधिकारी को ट्विटर को किसी पोस्ट विशेष के सम्बन्ध में आदेश देने का अधिकार इन नियमों में नहीं दिया गया था। केवल विशेष परिस्थितियों में सरकार उन्हें सुधार करने के लिए कह सकती है। लेकिन सरकार द्वारा सोशल मीडिया कंपनियों के नियंत्रण में दूसरा संकट भी पैदा होता है। जैसे चीन ने सोशल मीडिया कंपनियों को आदेश दे रखा है कि कोरोना वायरस के वुहान की प्रयोगशाला में उत्पन्न होने संबंधित कोई भी सूचना वह अपने प्लेटफार्म पर नहीं डालेंगे अथवा जैसे बैलेरूस के तानाशाह लुकाशेन्को को एवं म्यांमार के तानाशाह मिंग हांग लेंग द्वारा सोशल मीडिया कंपनियों को कहा जा सकता है कि उनके आततायी व्यवहार का विरोध करने वाली किसी भी पोस्ट को सोशल मीडिया कंपनी पोस्ट नहीं करेगी। ऐसे में सरकार के सोशल मीडिया पर नियंत्रण से जनता की हानि हो सकती है। अत: सरकार द्वारा सोशल मीडिया कंपनियों पर नियंत्रण के दो पहलू हैं। एक है कि सोशल मीडिया कंपनियों द्वारा जनहित की अनदेखी करते हुए गलत सूचना परोसी गयी हो तो सरकार की दखल जरूरी होती है। दूसरी तरफ यदि सोशल मीडिया कंपनियों द्वारा गलत सरकार के विरोध में जनता को सही सूचना उपलब्ध कराने की स्वतंत्रता को संरक्षित करना भी उतना ही जरूरी है। हमें इन दोनों परस्पर विरोधी उद्देश्यों के बीच में रास्ता ढूंढऩा है। इस समस्या के समाधान का सर्वश्रेष्ठ उपाय यह है कि सरकार द्वारा स्वतंत्र नागरिकों की समिति बनायी जाये जिसे सोशल मीडिया के विरुद्ध शिकायत सुनने एवं निर्णय लेने का अधिकार हो अथवा जैसे किसी कंपनी द्वारा शेयर धारक के प्रति अनुचित व्यवहार करने की शिकायत सेबी से की जा सकती है, उसी प्रकार सोशल मीडिया नियंत्रण बोर्ड बनाना चाहिए जो सोशल मीडिया को आदेश दे लेकिन सरकार के सीधे नियंत्रण से बाहर हो। दूसरा उपाय है कि बड़़ी सोशल मीडिया कंपनियों का सरकार विभाजन कर दे। अपने देश में कंपटीशन कमीशन ऑफ इंडिया स्थापित है जो कि किसी वाणिज्यिक कंपनी द्वारा बाजार में एकाधिकार का उपयोग कर माल को महंगा बेचने इत्यादि पर रोक लगा सकती है। सरकार को चाहिए कि कॉन्पिटिशन कमीशन को आदेश दे कि किसी भी सोशल मीडिया प्लेटफार्म की अधिकतम सदस्य संख्या को निर्धारित कर दे। जैसे यदि आज भारत में ह्वाट्सएप के पांच करोड़ ग्राहक हैं तो कंपटीशन कमीशन निर्धारित कर सकती है कि किसी एक कंपनी द्वारा ४० प्रतिशत यानी दो करोड से अधिक ग्राहक हासिल नहीं किये जायंगे। इससे अधिक संख्या में ग्राहक हासिल करने पर उस कंपनी को दो या अधिक टुकड़ों में विभाजित कर दिया जायगा। इस विभाजन का लाभ होगा कि इन कंपनियों के बीच में प्रतिस्पर्धा बनेगी और देश की स्वदेशी सोशल मीडिया कंपनी को बाजार में प्रवेश करने का अवसर मिल जायगा। इनकी आपसी प्रतिस्पर्धा से इनके ऊपर स्वयं दबाव बनेगा कि यह जनता को गलत सूचना न परोसे। यदि किसी एक सोशल मीडिया कंपनी ने गलत सूचना परोसी तो दूसरी सोशल मीडिया कंपनी उसे एक्सपोस कर सकती है और ऐसे में सोशल मीडिया स्वयं ही अपने ऊपर नियंत्रण रखेगी। देश के प्रिंट मीडिया में कई खिलाड़ी होने के कारण ऐसा ही दबाव प्रेस पर बना रहता है। सरकार ने जो नियम बनाये हैं वह सही दिशा में हैं लेकिन इससे बहुत आगे जाने की जरूरत है और बड़ी सोशल मीडिया कंपनियों को तोड़कर टुकड़ों में बांटने पर सरकार को कानून बनाना चाहिए।", 
  "Topic115": "कोरोना की तीसरी लहर का सामना करने के लिए बहुआयामी तैयारियों के बीच अपने मंत्रालय का दायित्व सम्भालने के साथ नये केन्द्रीय स्वास्थ्यमंत्री ने मंत्रिमण्डल की महत्वपूर्ण बैठक में भाग लेने के उपरान्त कहा कि इसके निमित्त २३,१२३ करोड़ के नये पैकेज की स्वीकृति प्रदान की गयी है। इसमें १५ हजार करोड़ रुपये केन्द्र और आठ हजार करोड़ रुपये राज्य आवण्टित करेंगे। इस पैकेज को अगले नौ महीने के अन्दर मार्च तक अमलीजामा पहना दिया जायगा। इससे पूर्व गत वर्ष मार्च में १५ हजार करोड़ रुपये का पैकेज दिया गया था। स्वास्थ्यमंत्री ने यह भी कहा कि इस पैकेज के तहत जिला स्तर पर आक्सीजन और आवश्यक दवाओं की आपूर्ति तथा स्टोरेज से लेकर पर्याप्त संख्या में विस्तारों की संख्या बढ़ाने का प्रावधान किया गया है। बच्चों के लिए अधिक संख्या में वार्ड निर्माण के साथ ही ऐसे हाईब्रिड आईसीयू बेड का निर्माण किया जायगा, जिनका इस्तेमाल आवश्यकता पडऩे पर बच्चे और बड़े दोनों कर सकें। इस पैकेज में बड़े पैमाने पर जीनोम सिक्वेसिंग प्रणाली तैयार करने के साथ सभी ७३६ जिला अस्पतालों को डिजिटल प्लेटफार्म से जोडऩे का भी प्रावधान है। निश्चित रूप से तीसरी लहर को रोकने के लिए केन्द्र सरकार ने सभी आवश्यक तैयारियां की हैं। इसमें आवश्यकता के अनुरूप धन की भी व्यवस्था की गयी है जिससे कि किसी प्रकार का अवरोध उत्पन्न न हो। तीसरी लहर को अधिक खतरनाक बताया जा रहा है लेकिन इससे डरने की जरूरत नहीं है, बल्कि सावधानी, सतर्कता और कोरोना प्रोटोकाल का कड़ाई से अनुपालन जरूरी है। सुरक्षा कवच के रूप में टीकाकरण है लेकिन इसमें काफी तेजी लाने की जरूरत है। टीके का उत्पादन बढ़ाना होगा तभी लक्ष्य समय तक अधिक से अधिक लोगों को टीके लगाये जा सकेंगे। जनता को भी संयम बरतने की जरूरत है। प्रधान मंत्री नरेन्द्र मोदी ने सैलानियों को आगाह किया है कि कोरोना समाप्त नहीं हुआ है। इसलिए सैलानियों को लापरवाह बनने की जरूरत नहीं है। वैसे भारत में भले ही कोरोना के नये मामलों में काफी कमी आयी है और मृतकों की संख्या भी कम हो रही है लेकिन विश्व के २४ देशों में कोरोना संक्रमण में तेज उछाल आया है, जो गम्भीर चिन्ता की बात है। विश्वमें कोरोना से मरनेवालों की संख्या भी ४० लाख से ऊपर पहुंच गयी है। इसलिए तीसरी लहर के खतरों को देखते हुए आम जनता को पूरी तरहसे सतर्क रहने की जरूरत है। जलवायु परिवर्तन वैश्विक समाज के समक्ष सबसे बड़ी चुनौती है और इससे निबटना वर्तमान समय की सबसे बड़ी आवश्यकता बन गयी है। आंकड़े दर्शाते हैं कि १९वीं सदी के अंत से अब तक पृथ्वी की सतह का औसत तापमान लगभग १.६२ डिग्री फारन हाइट (लगभग ०.९ डिग्री सेल्सियस) जहां बढ़ गया है वहीं तापमान में वृद्धि से ग्लेशियर पिघल रहे हैं और समुद्र का जलस्तर भी तेजी से बढ़ रहा है। समुद्र के जलस्तर में आठ इंच की वृद्धि किसी बड़े खतरे का संकेत कर रही है। जलवायु परिवर्तन वस्तुत: पृथ्वी पर मानव ही नहीं वरन् समस्त जीवधारियों और वनस्पतियों के लिए बहुत बड़ा खतरा है। यह धरती की धारक क्षमता में ह्रास के लिए भी उत्तरदायी है। जलवायु परिवर्तन से इस धरती को बचाने की पहल बीसवीं सदी के उत्तरार्ध में प्रारम्भ हुई जब भारत सहित विश्व के अनेक जागरूक राष्ट्र एक होकर इस दिशा में प्रयास करने को सहमत हुए लेकिन विकसित राष्ट्रों से अपेक्षित सहयोग न मिलने से स्थिति बद से बदतर होती जा रही है। वातावरण में कार्बन की मात्रा बढऩे से फसलों की पोषण गुणवत्ता में जहां कमी आ रही है वहीं असामान्य तापमान जीवन के लिए बड़ा खतरा बन गया है। आस्ट्रेलिया के मोनाश यूनिवर्सिटी के वैज्ञानिकों के शोध में जो तथ्य सामने आये हैं वह नये खतरे का संकेत कर रहे हैं। वैज्ञानिकों का कहना है कि ग्रीन हाउस गैसों के उत्सर्जन में वृद्धि के कारण ताप लहर का कहर तेजी से बढ़ रहा है। असामान्य तापमान से भारत में जहां प्रतिवर्ष साढ़े सात लाख लोगों की मौत होती है वहीं पूरे विश्व में ५० लाख से अधिक लोग असामान्य तापमान के शिकार होते हैं। ऐसे में तत्काल इस पर कोई विशेष कार्य योजना नहीं बनायी गयी तो स्थिति और गम्भीर होगी और इसका खामियाजा विश्व को उठाना पड़ेगा। इससे बचने के लिए सभी राष्ट्रों को एकजुट होकर ईमानदारी के साथ प्रयास करने होंगे। विकसित राष्ट्रों का गुरुतर दायित्व है कि वह धरती को बचाने के लिए कृत संकल्पित होकर कार्बन के उत्सर्जन को शून्य बनाने की दिशा में दृढ़ इच्छा के साथ आगे आयें।", 
  "Topic116": "भारत में पेट्रोलियम उत्पादों की कीमतों में निरन्तर इजाफा देश कई समस्याओं का जनक कहा जा सकता है। महंगी चरम पर है। हर चीज महंगी हो गयी है। रोटी, कपड़ा और मकान मूलभूत जरूरत है, वह भी आसानी से मुहैया नहीं हो पा रही है। नियंत्रण करने की दिशा में कहने को कुछ कहने की आजादी है परन्तु होता कुछ दूर-दूर तक दिखाई नहीं दे रहा है। पेट्रोल और डीजल के दाम बढऩे को लेकर हो-हल्ला पहले खूब मचता रहा है, किंतु अब जैसे फर्क ही नहीं पड़ रहा है। जो चिल्लाने के आदी थे, अब खुद दाम बढऩे के लिए जिम्मेदार हैं। आज हुक्मरान हैं, इसलिए अब आवाज शांत हैं। पासा पलट गया है। लेकिन जनता के मन में गुबार है और सही मौके पर बाहर आ सकता है। देश के नौ राज्यों और केंद्र शासित प्रदेशों राजस्थान, मध्य प्रदेश, महाराष्ट्र, आंध्र प्रदेश, तेलंगाना, कर्नाटक, जम्मू-कश्मीर, ओडिशा और लद्दाख में पेट्रोल ने सौ रुपये प्रति लीटर का आंकड़ा पार कर लिया है। मेट्रो शहरों में मुंबई, हैदराबाद और बेंगलुरु में पेट्रोल पहले ही सौ रुपये प्रति लीटर से ऊपर है और अब चेन्नई में दरें इस दिशा में बढ़ रही हैं। ३० दिनमें ७.७१ रुपये प्रति लीटर पेट्रोल के दाम बढ़े हैं। एक मई से अबतक ३० बार पेट्रोल के दामो में वृद्धि हुई है। आज पेट्रोल-डीजल के दाम में जबरदस्त इजाफा हुआ है। दिल्ली में पेट्रोल और डीजल दोनों ३५.३५ पैसे प्रति लीटर महंगा हो गया है। इस वृद्धि के बाद राजधानी में पेट्रोल का दाम ९८.११ रुपये प्रति लीटर पर चला गया वहीं डीजल भी ८८.६५ रुपये प्रति लीटर है। पेट्रोल की कीमतें पहली बार सौ रुपये के पार गयीं। पिछले दिनों से पेट्रोल १०४.२२ रुपये प्रति लीटर और डीजल ९६.१६ रुपये प्रति लीटर है। चेन्नई में पेट्रोल  ९९.१८ रुपये प्रति लीटर और डीजल ९३.२२ रुपये प्रति लीटर के भाव है। कोलकाता में पेट्रोल ९७.९९ रुपये और डीजल ९१.४९ रुपये प्रति लीटर पर है। लखनऊ में पेट्रोल ९५.२९ रुपये और डीजल ८९.०६ रुपये प्रति लीटर, चंडीगढ़ में पेट्रोल ९४.३५ रुपये और डीजल ८८.२९ रुपये प्रति लीटर, रांची में पेट्रोल ९३.८२ रुपये और डीजल ९३.५७ रुपये प्रति लीटर, भोपाल में पेट्रोल १०६.३५ रुपये और डीजल ९७.३७ रुपये प्रति लीटर, पटना में पेट्रोल १००.१३ रुपये और डीजल ९४.०० रुपये प्रति लीटर, बेंगलुरु में पेट्रोल १०१.३९ रुपये और डीजल ९३.९८ रुपये प्रति लीटर, नोएडा में पेट्रोल ९५.४० रुपये और डीजल ८९.१४ रुपये प्रति लीटर है। देश में तेल कीमतों का निर्धारण अंतरराष्ट्रीय बाजार में कच्चे तेल के दामों पर निर्भर है। यह बात कह सकती हैं परन्तु केन्द्र की मोदी सरकार अपनी जिम्मेदारी से नहीं बच सकती है। देश की जनता अब जागरूक है और यह जानना चाहती है कि जब अंतरराष्ट्रीय बाजार में एक बैरल कच्चा तेल ११० डालर में आता था, तब भी डा. मनमोहन सिंह के नेतृत्व वाली यूपीए की सरकार अधिकतम ७० रुपये प्रति लीटर पेट्रोल की बिक्री करवा रही थी। अब एक बैरल कच्चा तेल ७० डालर में मिल रहा है, तब देश में पेट्रोल के दाम सौ रुपये प्रति लीटर क्यों हैं। इस सीधी-सी गणित का जवाब मोदी सरकार को देश की जनता को देना चाहिए। यह भी सही है कि राज्य सरकारें २० से लेकर ४० प्रतिशत तक टैक्स वसूल रही हैं। इसकी वजह से भी पेट्रोल और डीजल के दाम बढ़ रहे हैं। यह कोई नयी बात नहीं है। राज्य सरकार ऐसी टैक्स वसूली पहले भी करती थीं। कहने को सरकार के समर्थक यह तर्क दे सकते हैं कि कोरोना का टीका फ्री लगाने के लिए कम से कम ५० हजार करोड़ रुपये चाहिए। किसानों के खाते में प्रतिवर्ष छह हजार रुपये की नकद राशि डाली जा रही है। मनरेगा से लेकर घर-घर शौचालय बनाने जैसी कई कल्याणकारी योजनाओं का आर्थिक बोझ सरकार पर है। सच तो यही है कि पेट्रोल-डीजल की मूल्यवृद्धि से आम आदमी परेशान है। थाली से मनपसन्द की चीजें महंगी के कारण लुप्त हो गयी हैं। बाइक में पेट्रोल डलवाकर घर-घर तक खाद्य सामग्री पहुंचायी जाती है। जो कार का इस्तेमाल करते हैं, उनका घरेलू बजट भी पेट्रोलने बिगाड़ दिया है। भले ही राज्य सरकारें पेट्रोल-डीजल पर ४० प्रतिशत टैक्स वसूलती हों, लेकिन मूल्यवृद्धि की सारी बुराई मोदी सरकार के माथे ही मढ़ी जा रही है। जहां-जहां डबल इंजन कही जा रही सरकारे हुकूमत में हैं, वहां भी मूल्य कम तो नहीं हैं। जब कच्चे तेल की कीमत कम हो रही थी, तब केन्द्र सरकार ने टैक्स में वृद्धि कर दी थी। बीच में एक बैरल कच्चे तेल की कीमत ४० डालर तक हो गयी थी, अब यदि अंतरराष्ट्रीय बाजार में कच्चे तेल की कीमत बढ़ रही है तो सरकार को टैक्स में कटौती कर देनी चाहिए। इस संबंध में राज्यों के साथ भी सहमति बनानी चाहिए। राजस्थान जैसे राज्य जो ३८ प्रतिशत टैक्स वसूल रहे हैं, उन्हें भी टैक्स में कटौती करनी चाहिए। राजस्थान में केन्द्र के बराबर ही राज्य सरकार भी टैक्स की वसूली कर रही है, लेकिन इसके बाद भी तेल मूल्यवृद्धि के लिए मोदी सरकार को ही जिम्मेदार माना जा रहा है। मोदी सरकार के समर्थक माने या न माने, लेकिन पेट्रोल-डीजल मूल्यवृद्धि से युवा वर्ग ज्यादा नाराज है। क्योंकि सर्वाधिक वही वाहन का इस्तेमाल करते हैं। एक लीटर पेट्रोल की कीमत सौ रुपये बहुत ज्यादा है। जनता से हमदर्दी में जितना मुनासिब हो, केंद्र और स्टेट गवर्नमेंट अपने-अपने टैक्स में कमी करके मूल्य नियंत्रित कर सकती हैं। मनमोहन सिंह की सरकार को पेट्रोलियम उत्पादों की कीमतों को बहुत अधिक करार देकर सत्ता से जनता ने बेदखल कर दिया था। तब जनता के बीच दहाडऩे वाली भाजपा ही सबसे अग्रणी थी। अंतत: यूपीए सरकार हटी और भाजपानीत मोदी सरकार सत्तारूढ़ हुई।", 
  "Topic117": "रविवार को उत्तराखण्ड स्थित चमोली में हिमखण्ड टूटने से धौलीगंगा पर बन रही जलविद्युत परियोजना का बांध भी क्षतिग्रस्त हो गया। दो नदियों के संगम स्थल पर अलकनंदा नदी साकार होती है। अलकनंदा में बहते बाढ़ के पानी ने तपोवन के निकट निर्माणाधीन तपोवन-विष्णुगढ़ जलविद्युत परियोजना को भी ध्वस्त कर दिया। इसके बाद जोशीमठ के आगे विष्णुगढ़-पिपलकोटी परियोजना में भी बाढ़ का पानी पहुंच गया। नंदप्रयाग, कर्णप्रयाग और श्रीनगर पहुंचने तक पानी का बहाव कम हो गया। जलजले आने के बाद से लेकर आधे घंटे तक तो ऐसे लगा जैसे इसकी अधिकता एवं तीव्रता से उत्तराखण्ड स्थित गंगा एवं इसकी सहायक नदियों में बाढ़ का संकट उत्पन्न हो जायेगा। अकस्मात आयी बाढ़ के समय ऋषिगंगा और तपोवन स्थित जलविद्युत परियोजनाओं के बांधों की सुरंग में अनेक श्रमिक काम कर रहे थे। बाढग़्रस्त क्षेत्रों में १५० लोगों के मरने की आशंका है। हालांकि इस आपदा के बारे में पता चलते ही राज्य सरकार ने हर संभव आपदा प्रबंधन करने में विलंब नहीं किया। धौलीगंगा नदी पर तपोवन-विष्णुगढ़ जलविद्युतीय विद्युत संयंत्र ५२० मेगावाट का है। अकस्मात आयी इस बाढ़ में चार जलविद्युत इकाइयां क्षतिग्रस्त हुई हैं। चारों इकाइयों पर कुल कितनी हानि हुई इसका आकलन तो अभी नहीं किया जा सकता। लेकिन राज्य सरकार जिन उद्योग आधारित परियोजनाओं पर आश्रित है, वे केदारनाथ आपदा के बाद लाभ कम और हानिप्रद अधिक सिद्ध हो रही हैं। उत्तराखण्ड में हर बरसात में इसके १३ जिलों में से किसी न किसी पहाड़ी जिले में अतिवृष्टि होती ही होती है। परिणामस्वरूप बाढ़ का संकट उभरता है और आपदा एवं अन्य प्रबंधन में राज्य सरकार का धन-संसाधन व्यय होता है। पृथक राज्य बनने के बाद उत्तराखण्ड के प्राकृतिक स्रोतों-संसाधनों पर शासन की गिद्धदृष्टि बराबर लगी रही। २००० में राज्य गठन के बाद ९ नवंबर २००१ को उत्तराखण्ड जल विद्युत निगम की स्थापना की गयी थी। इस निगम की स्थापना का उद्देश्य ही राज्य के जलजन्य प्राकृतिक स्रोतों का विकास करना, उनसे बिजली बनाना और उसे बेचकर राजस्व अर्जित करना था। इस समय निगम के ३३ जलविद्युत परियोजनाएं हैं। इनमें से १४ से अधिक परियोजनाएं क्रियान्वयन के विभिन्न चरणों में हैं। जलविद्युत और सिंचाई परियोजनाओं के लिए इस समय राज्य में १५ बांध हैं। इनमें से १३ बांध पूरी तरह निर्मित होकर क्रियान्वित हैं। केवल दो बांध हैं, जो निर्माणाधीन हैं। इनमें से एक है सिंचाई उद्देश्य हेतु १९९० से प्रस्तावित जामरानी बांध, जो गोला नदी पर नैनीताल जनपद में स्थित है। दूसरा, लखवार बांध, जो जलविद्युत एवं सिंचाइ्र उद्देश्य हेतु यमुना नदी पर देहरादून जनपद में स्थित है। अन्य १३ में से बैगुल, बौर, धोरा, हरिपुरा, नानक सागर एवं तुमारिया बांध उत्तराखण्ड के ऊधम सिंह नगर में हैं। भीमताल नामक बांधे नैनीताल में, इचारी बांध देहरादून, धौलीगंगा पिथौरागढ़ में, कोटेश्वर एवं टिहरी बांध टिहरी गढ़वाल में, मनेरी बांध उत्तरकाशी में और रामगंगा बांध पौड़ी गढ़वाल में है। सबसे पुराना धोरा बांध है, जो १९६० में बना था और सबसे नया बांध टिहरी बांध है, जिसका निर्माण कार्य २००५ में पूरा हुआ था। आशय यह है कि उत्तराखण्ड के १३ मेंसे ७ जिलों में बांध हैं। मैदानी क्षेत्रों की तुलना में पर्वत घाटियों पर बने बांध प्राकृतिक आपदाओं के दृष्टिगत शक्तिहीन ही प्रतीत होते हैं। साथ ही प्राकृतिक विप्लव में इनके टूटने-बिखरने से जल का प्रवाह अतितीव्र होता है। इस तीव्र प्रवाह में नटी तटों पर बसे गांव के गांव जलमग्न हो जाते हैं। पर्वत घाटियों पर जो अतिवृष्टि होती है वह यदि बहते हुए नदियों पर बने बांध को तोड़कर आगे बढ़ती है तो उसमें टूटे बांध का एकत्र जल भी मिल जाता है। इस प्रकार जो जलराशि नदी मार्गों से होते हुए प्रवाहित होती है, वह नदी तल से बहुत ऊंचाई तक प्रवाहित होने लगती है। इसी से जान-माल का नुकसान होता है। सन् २०१३ में १६-१७ जून को केदारनाथ में आयी आपदा कौन भूल सकता है। उस प्रलंयकारी अतिवृष्टि में केदारनाथ से लेकर दिल्ली तक बाढ़ की परिस्थितियां निर्मित हो गयी थीं। हालांकि इसे २००४ की सुनामी के बाद देश की सबसे बड़ी आपदा माना जाता है। परन्तु यदि तत्कालीन संप्रग सरकार ने केदारनाथ आपदा और इसमें हुए जान-माल का गंभीर आकलन किया होता यह अविस्मरणीय आपदा होती। यदि उस समयावधि में पहाड़ों पर होनेवाली मूसलधार वर्षा एक दिन और हो जाती तो दिल्ली भी बुरी तरह जलमग्न होता। जब दिल्ली जलमग्न होता, तब तत्कालीन केंद्र सरकार केदारनाथ आपदा को राष्ट्रीय आपदा अवश्य घोषित कर देती। हालांकि तत्कालीन उत्तराखण्ड सरकार द्वारा उपलब्ध कराये गये आंकड़ों के अनुसार ५७०० से अधिक लोग आपदा में मारे गये थे। इनमें ९३४ स्थानीय लोग भी थे। परन्तु जो तीन लाख तीर्थयात्री केदारनाथ धाम दर्शनार्थ पहुंचे थे उनके अनुसार आपदा में दस हजार से अधिक लोग मारे गये थे। आपदा में कई स्थानीय गांव, नदी तट पर बने होटल और घर जमीन सहित उखड़कर नदी में समा गये। राज्य सरकार को करोड़ों-अरबों रुपये की हानि हुई। धार्मिक पर्यटन बुरी तरह प्रभावित हुआ। ९ नवंबर २००० को देश के २७वें राज्य के रूप में गठित उत्तराखण्ड का भौगोलिक क्षेत्र अपने प्राकृतिक स्वरूप में और पलायन से पूर्व एक प्रशान्त क्षेत्र था। उत्तराखण्ड में प्राकृतिक आपदाओं की तीव्र पुनरावृत्ति विगत १५ वर्षों से ही देखने को मिली है। ऐसा क्यों हो रहा है, इसपर विचार करना चाहिए। प्राकृतिक आपदाओं को देखते हुए हमें ऊर्जा के नवीकरणीय विकल्पों के बारे में सोचना चाहिए। सरकार को जलविद्युत परियोजनाओं के विकल्प के रूप में नवीन एवं नवीकरणीय ऊर्जा संसाधनों पर ध्यान लगाना चाहिए। इसके तहत सौर एवं पवन ऊर्जा बेहतर विकल्प हैं। चूंकि सौर एवं पवन ऊर्जाएं अदृश्य हैं अत: इनका दुष्प्रभाव जल ऊर्जा के जलजले के रूप में नहीं हो सकता। इसके अलावा जल की तुलना में सौर एवं पवन ऊर्जा के उत्पादन में धन-संसाधन तथा परिश्रम भी बहुत कम लगता है। अब दुनिया में प्रकृति, जलवायु और पर्यावरण की बढ़ती विकृतियों को देखते हुए ऊर्जा के उन्हीं विकल्पों को अपनाने की आवश्यकता है, जिससे प्रकृति का अतिदोहन न करना पड़े।", 
  "Topic118": "वैश्विक महामारी कोरोना वायरस के खिलाफ मजबूत और प्रभावी लड़ाई में भारत अब जंग जीतने की ओर तेजी से अग्रसर है। सबसे सुखद और राहतकारी तथ्य यह है कि भारत में कोरोना संक्रमण की स्थिति में तेजी से सुधार हो रहा है। केन्द्रीय स्वास्थ्य मंत्रालय ने दावा किया है कि ९७ प्रतिशत लोगों ने कोरोना वायरस को पराजित कर वियजश्री प्राप्त की है। कोरोना से ठीक होनेवालों का आंकड़ा शुक्रवार को बढ़कर १,०३,९४,३५२ हो गया। मृतकों की संख्या में भी गिरावट आयी है। शुक्रवार को १६३ लोगों की मृत्यु हुई। मृत्यु दर जून २०२० के ३.४ प्रतिशत की तुलना में अब १.४ प्रतिशत पर आ गयी है। ३१ राज्यों में रोगियों की संख्या पांच हजार से कम रह गयी है। देश के १९१ जिलों में कोरोना की स्थिति नियंत्रित है जिनमें से २१ जिले तो कोरोना मुक्त भी हो गये हैं। इन जिलों में २८ दिनों के दौरान कोई नया मरीज सामने नहीं आया। उत्तर प्रदेश का रिकवरी रेट देश के कई राज्यों से बेहतर है। विश्व स्तर पर देखा जाय तो भारत अनेक देशों के मुकाबले काफी अच्छी स्थिति में है। विश्व स्वास्थ्य संघटन ने भी कोरोना के खिलाफ जंग में भारत के प्रयासों की प्रशंसा की है, जो अन्य देशों के लिए प्रेरक और अनुकरणीय है। इस जंग में कोरोना के सुरक्षित और विश्वसनीय टीकों का विशेष योगदान रहा है। अन्य देशों से भी भारतीय टीकों की बढ़ती मांग गौरव का विषय है। भारत ने देश में टीकाकरण का बड़ा अभियान चलाकर विश्व को मजबूत सन्देश दिया है। सबसे ज्यादा टीकाकरण करनेवाला भारत विश्व का पांचवां देश बन गया है। विगत १६ जनवरी को देशव्यापी टीकाकरण अभियान चलाकर भारत कोरोना के खिलाफ जंग में निर्णायक स्थिति में पहुंच गया है। टीकाकरण अभियान में और तेजी लाने की आवश्यकता है। दिल्ली सहित जिन छह राज्यों में टीकाकरण अभियान की गति धीमी पड़ गयी है उनमें झारखण्ड, तमिलनाडु, उत्तराखण्ड, छत्तीसगढ़ और महाराष्टï्र शामिल हैं। इसके साथ ही टीके को लेकर भ्रांतियों को भी दूर करने की जरूरत है जिससे कि अधिक से अधिक लोग स्वेच्छा से टीकाकरण के लिए आगे आ सकें। टीकाकरण के साथ ही कोरोना से बचाव के लिए सुरक्षा उपायों का पूर्ववत पालन भी आवश्यक है। वर्तमान समय में कोरोना महामारी की जो स्थिति है, वह सुधार की है। यह भी निश्चित है कि भारत कोरोनामुक्त होने की दिशा में निरन्तर आगे बढ़ रहा है और देश एक दिन इस लक्ष्य को भी प्राप्त कर लेगा। यह तभी सम्भव है जब देश के सभी नागरिक टीकाकरण के लिए जागरूक हों और बचाव के उपायों का पालन करें। टीका के सम्बन्ध में यदि किसी को कोई भ्रांति हो तो उसका निराकरण करने के लिए विशेष चिकित्सकों से अवश्य परामर्श लेना चाहिए। अभिव्यक्ति की आजादी का अधिकार मौलिक अधिकार के रूप में संविधान ने हमें दिया है। इस आजादी का सद्प्रयोग करना अच्छी बात है, इससे किसी के विचारों और भावनाओं की आलोचना की जा सकती है, लेकिन इसकी एक सीमा होनी चाहिए। आजकल इस आजादी की मर्यादा को तार-तार करने की बढ़ती प्रवृत्ति समाज और देश के लिए अच्छे संकेत नहीं हैं। एक-दूसरे से आगे बढऩे के लिए खबरों को सनसनीखेज बनाने के लिए तथ्यों को तोड़-मरोड़ कर दर्शकों में परोसने का एक फैशन-सा बन गया है। यह देश और समाज के लिए घातक होने के साथ ही लोकतन्त्र को नुकसान पहुंचाने वाला है। यही कारण है कि सर्वोच्च न्यायालय को बार-बार सरकार को नसीहत देनी पड़ रही है। कोर्ट का मानना है कि टीवी चैनलों पर उकसाने वाले कार्यक्रमों पर नियन्त्रण जरूरी है। सर्वोच्च न्यायालय ने टीवी चैनलों पर उकसाने वाले कार्यक्रमों पर रोक लगाने पर बल देते हुए केन्द्र सरकार को जमकर लताड़ लगायी है और पूछा है कि ऐसे कार्यक्रमों को रोकने के लिए सरकार क्यों नहीं कदम उठा रही है। ऐसी खबरों पर नियन्त्रण उतना ही जरूरी है जितना कानून व्यवस्था को बनाये रखने के लिए रक्षात्मक उपाय करना है। प्रधान न्यायाधीश न्यायमूर्ति एस.ए. बोबड़े की अगुवाईवाली पीठ ने केन्द्र सरकार के वकील से पूछा कि अदालत जानना चाहती है कि केबल टीवी नेटवर्क ऐक्ट के तहत आपने क्या कदम उठाये हैं। यदि कोई रेग्यूलेटरी मैकेनिज्म नहीं है तो आप बनाये। न्यूज ब्राडकास्टर्स स्टैडर्ड अथारिटी जैसे संघटन के भरोसे रेग्यूलेशन नहीं छोड़ा जा सकता है। सरकार को रेग्यूलेटरी मैकेनिज्म बनाने पर विचार करना चाहिए जिससे भड़काऊ कार्यक्रमों पर रोक लगायी जा सके। कोर्ट पहले भी केन्द्र सरकार के हलफनामे पर नाराजगी व्यक्त कर चुका है। वैमनस्य बढ़ाने और आपसी सौहार्द बिगाडऩे वाले प्रसारण पर रोक जरूरी है। इसके साथ ही सामाजिक प्रदूषण बढ़ाने वाले सोशल मीडिया पर भी अंकुश के लिए सरकार को उपाय करना चाहिए। इन पर अंकुश लगाना देश और समाज के हित में जरूरी है।", 
  "Topic119": "यह सत्य है कि राष्ट्रनिर्माण में बहुत से व्यक्तियों का योगदान होता है। शिक्षक राष्ट्र के निर्माणकर्ताओं का निर्माता कहा जाता है। चपरासी से लेकर प्रधान मंत्री के जीवन निर्माण में शिक्षक की महत्वपूर्ण भूमिका होती है। जहां प्राचीन भारतीय ज्ञान परम्परा में गुरुओं का मान-सम्मान होता रहा है, वहीं पर कभी-कभी उनका अपमान भी होता रहा है। एक बात निश्चित है कि जिस समाज में गुरु का अपमान या निरादर होता है उस समाज का पतन हो जाता है। प्राचीन परंपरा के आचार्य, गुरु, शिक्षक, अध्यापक के रास्ते होते हुए अब वर्तमान में मास्टर हो चुके हैं जो कि बहुत ही दुर्भाग्यपूर्ण है। पूर्व से ही शिक्षकों को प्रतिष्ठित व्यक्तियों, नेताओं तथा समाज के लोगों के तीखे शब्दों या व्यंग्य बाणों का शिकार होना पड़ा है। यह सब सभ्य, शिक्षित तथा विकसित समाज के स्वास्थ्य के लिए शुभ संकेत नहीं है। कभी अध्यापकों पर शिकंजा कसने, अध्यापक नपेंगे, मास्टरों के मजे तथा कभी उनके वेतन, बचत या आयकर पर एक आम आदमी से लेकर शीर्ष पद पर बैठे व्यक्ति द्वारा टिप्पणी होती है। आखिर हम अपने घर में पढ़ रहे बच्चे को उसके शिक्षक के बारे में संदेश देना चाहते हैं। अध्यापक कोई चुनौती देने, डराने, धमकाने, खिल्ली उड़ाने, व्यंग्य करने का पात्र नहीं है। इस तरह के व्यंग्य बाणों तथा असंवेदनशील टिप्पणियों से उसे भी पीड़ा होती है। वर्तमान भौतिकवादी समाज, धन-सम्पन्न तथा राजनीतिक प्रभाव ने उसके कद तथा छवि को बौना कर दिया है। समाज में सभी व्यक्ति तथा व्यवसाय सम्मानीय होते हैं। इस तरह के गैर-जिम्मेदार, अनादर के भाव, अशिष्ट भाषा एवं व्यवहार, असंवेदनशील मानसिकता का समाज में संचार करते हैं। दुनिया में कोई व्यक्ति किसी भी पद पर बैठा है यह उसके अध्यापक की कृपा से ही संभव है। गुरु की कृपा, आशीर्वाद या शाप का भविष्य की पीढिय़ों तक प्रभाव होता है। सामाजिक व्यवस्था में सभी का सहयोग एवं योगदान रहता है। अध्यापक ज्ञान-दान के साथ समाज को नेतृत्व प्रदान करता है। अध्यापक को कम आंकने से किसी का भला नहीं हो सकता। समाज को शिक्षक की भूमिका का समग्र मूल्यांकन करना चाहिए। कोरोना संक्रमण की वैश्विक महामारी ने सभी को हिलाकर रख दिया। इससे कोई भी व्यक्ति प्रभावित हुए बिना नहीं रह सका। देश में कोई युद्ध हो, बाहरी चुनौती हो या सीमा पर खतरा हो, देश का जवान सबसे आगे रहकर चुनौती को स्वीकार करता है। ज्ञान-विज्ञान तथा आविष्कार में वैज्ञानिक झंडा बुलंद करता है। राजनीतिज्ञ देश को दिशा प्रदान करते हैं। अन्न संकट में किसान अपना पसीना बहाता है। कला तथा खेल में कलाकार तथा खिलाड़ी देश का मस्तक ऊंचा करते हैं। रोग तथा महामारी की स्थिति में चिकित्सक योद्धा बन जाते हैं। ज्ञान, शिक्षा तथा सामाजिक सरोकारों के लिए अध्यापक समाज निर्माण कार्य करता है। कोरोना काल में जहां डाक्टर, नर्स, स्वास्थ्य कर्मचारी तथा सफाई कर्मचारी अग्रणी थे, वहीं पर कारोबारियों, व्यापारियों, किसानों, राजनेताओं, अध्यापकों तथा सभी समाजों ने अपनी महत्वपूर्ण भूमिका निभायी है। इस संकट के समय में अध्यापकों ने अपनी अग्रणी एवं महत्वपूर्ण भूमिका निभाने में कोई कसर नहीं छोड़ी है। इस काल में अध्यापक सरकार द्वारा अनिवार्य घोषित छुट्टी में भी मोर्चों पर दिन-रात डटा रहा है। इस संकट के समय में अध्यापकों ने पाठशाला के स्थान पर अपने घर को ही पाठशाला बना दिया। घर में शिक्षण सामग्री तैयार करना, विद्यार्थियों के लिए प्रेषित करना, पाठ्य सामग्री को घर-घर भेजना, बच्चों के किये गये गृहकार्य का अवलोकन करना, दूरभाष, वीडियो, ह्वाट्सएप तथा सूचना प्रौद्योगिकी के संसाधनों गूगल मीट, जूम के माध्यम से विद्यार्थियों तथा विभाग के संपर्क में रहना, हर घर पाठशाला के कार्यक्रमों तथा साप्ताहिक प्रश्नोत्तरी कार्यक्रम से शिक्षण कार्यक्रम का संचालन करना, क्वारंटाइन सेंटर में ड्यूटी, मिड डे मील का राशन वितरण, बच्चों को पुस्तकों तथा वर्दी का वितरण, अस्पतालों तथा टीकाकरण अभियान में नियुक्तियां, सरकार, सचिवालय, शिक्षा निदेशालय, प्रारंभिक शिक्षा, जिला प्रारंभिक तथा उच्च निदेशालय, एनसीईआरटी, एससीईआरटी, समग्र शिक्षा अभियान के कार्यक्रम, राष्ट्रीय सेवा योजना, स्काउट एवं गाइड, एनसीसी के माध्यम से समाज सेवाएं प्रदान करना, अभिभावकों के पास मोबाइल एवं कनैक्टिविटी सिग्नल की सूचनाएं संकलित करना, ई-पीटीएम का आयोजन, दृष्टि अभियान, फिट इंडिया कार्यक्रम, पंचायत तथा नगर संकाय चुनाव में ड्यूटीए स्वैच्छिक सेवाएं देना, बैरियर पर चैकिंग ड्यूटी, महामारी से निबटने के लिए सरकार के आदेशों से वेतन कटौती करवाना तथा स्वैच्छिक दान देकर अध्यापक भी संकटकाल में समाज, प्रदेश तथा देश के लोगों के साथ तन, मन तथा धन से खड़ा रहा है। इस परिस्थिति में अध्यापक नियमित आनलाइन शिक्षण कार्य करने के साथ प्रशासनिक तथा शिक्षा अधिकारियों की अनेकों वांछित जानकारियां प्रेषित करने के साथ निरंतर तथा दिन-रात संपर्क में रहा है। शिक्षकों की भूमिका का मूल्यांकन, विश्लेषण तथा अवलोकन करने के लिए एक स्वच्छ तथा पारदर्शी चश्मे की आवश्यकता है। इस व्यवस्था को चलाने के लिए अनेकों परिश्रमी, ईमानदार, समर्पित तथा कर्मठ अध्यापक निरन्तर समर्पित भाव से कार्य कर रहे हैं, जिन्हें ढूंढऩे की आवश्यकता है। शिक्षक के गौरव तथा आत्मसम्मान से विपरीत ऐसे असंवेदनशील वक्तव्य उसकी आत्मा को छलनी कर देते हैं। शिक्षकों को भी समाज से संवेदनशील व्यवहार, आदर तथा सम्मान की आशा रहती है। व्यवस्था में सभी लोग बेईमान, गैर-जिम्मेदार तथा भ्रष्टाचारी नहीं होते। वर्तमान उत्पन्न चुनौतियों तथा चर्चाओं की पृष्ठभूमि में कुछ कारण भी अवश्य होते हैं, जिन्हें नजरअंदाज नहीं किया जा सकता। शिक्षकों को इन कारणों पर चिंतन कर अपने आपको पूर्ण रूप से व्यवसायिक, चरित्रवान, अनुकरणीय तथा उदाहरणीय रूप से समाज के सम्मुख प्रस्तुत करना चाहिए। उन्हें भी अपने आचरण, कार्यशैली में परिवर्तन लाने की आवश्यकता है। शिक्षा के दृष्टिकोण से वर्तमान स्थिति सुखद नहीं है। शिक्षक भी आत्म-अवलोकन, आत्ममंथन, आत्मचिंतन तथा आत्मविश्लेषण करें।", 
  "Topic120": "जम्मू-कश्मीर में सक्रिय आतंकियों के खिलाफ सुरक्षाबलों के अभियान के दौरान बड़ी सफलता मिली है। सुरक्षाबलों के साथ मुठभेड़ में हिजबुल मुजाहिदीन के शीर्ष कमाण्डर सहित चार आतंकी मारे गये हैं। इनमें १२ लाख रुपये का इनामी आतंकी मेहराजुद्दीन हलवाई भी शामिल है, जिसे अत्याधुनिक संचार उपकरणों के इस्तेमाल में विशेष दक्षता प्राप्त थी। वह विगत दस वर्षों से सक्रिय था और अनेक निर्दोष लोगों की हत्या की थी। उसने मुखबिरी के सन्देह में हुर्रियत समर्थकों और पूर्व आतंकियों को भी मौत के घाट उतार दिया था। मेहराजुद्दीन के मारे जाने से लश्कर-ए-तैयबा की कमर टूट गयी है। वह लश्कर के पाकिस्तानी कमाण्डर अबू कासिम का करीबी था। कासिम ने ही २०१५ में ऊधमपुर में सीमा सुरक्षा बल के काफिले पर आत्मघाती हमला कराया था। मेहराजुद्दीन को मौत के घाट उतारना सुरक्षा बलों की बड़ी सफलता मानी जा रही है। वस्तुत: कश्मीर में पिछले कुछ महीनों से आतंकियों की सक्रियता बढ़ी है। हाईब्रिड आतंकियों की सक्रियता राज्य की सुरक्षा व्यवस्था के लिए बड़ी चुनौती है। इन आतंकियों ने ड्रोन का हमले में इस्तेमाल करना प्रारम्भ कर दिया है, जो सुरक्षा बलों के लिए गम्भीर चिन्ता का विषय है। ऐसे हमलों से निबटने के लिए सुरक्षा बलों ने नयी तकनीक विकसित कर ली है, जिससे कि ऐसे हमलों का मुंहतोड़ जवाब दिया जा सके। कश्मीर में आतंकियों की कमर तो टूट गयी है। उनके नेटवर्क को भी तबाह किया गया है। इस वर्ष अब तक ७१ आतंकियों को मारा जा चुका है लेकिन इनकी मौजूदगी अभी बढ़ी हुई है। जम्मू-कश्मीर में परिसीमन की प्रक्रिया तेज होने से राज्य में चुनाव कराये जाने की सम्भावनाएं बढ़ गयी हैं। इससे आतंकियों में हताशा की भावना विकसित हुई है। कुछ राजनीतिक दलों से इन सक्रिय आतंकियों को समर्थन भी मिल रहा है। पीडीपी प्रमुख महबूबा मुफ्ती के बयानों से आतंकियों का मनोबल बढ़ा है। महबूबा मुफ्ती ने परिसीमन का विरोध कर अपनी विकृत मानसिकता का परिचय दिया है। यह भी सत्य है कि जबसे अनुच्छेद ३७० हटा है तब से जम्मू-कश्मीर और लद्दाख में हालात काफी बदले हैं। विकास की गतिविधियां बढ़ी हैं और आमजन को केन्द्र सरकार की योजनाओं का लाभ भी मिल रहा है। सरकारी विभागों में बड़े पैमाने पर भर्ती का अभियान शुरू किया गया है, जिसमें स्थानीय लोगों को रोजगार के अवसर मिलेंगे। इसके बावजूद कुछ गुमराह लोगों की हरकतों से कानून-व्यवस्था के समक्ष समस्याएं उत्पन्न हुई हैं। आतंकियों की सक्रियता भी इसी का हिस्सा है। ऐसे आतंकियों का समूल सफाया जरूरी है। भारतीय रिजर्व बैंक का नियमों की अनदेखी पर देश के १४ बड़े बैंकों पर करोड़ों रुपये का जुर्माना लगाना बैंकों की मनमानी पर अंकुश लगाने की दिशा में सख्त और सामयिक कदम है। जिन बैंकों पर जुर्माना लगाया गया है उनमें भारतीय स्टेट बैंक, बैंक आफ बड़ौदा, सेण्ट्रल बैंक आफ इंडिया, पंजाब एण्ड सिंध बैंक, जम्मू-कश्मीर बैंक और बन्धन बैंक सहित १४ निजी और सरकारी बड़े बैंक शामिल हैं। बैंक आफ बड़ौदा पर सर्वाधिक दो करोड़ रुपये, जबकि एसबीआईपर ५० लाख रुपये का जुर्माना लगाया गया है। आरबीआई ने पहली बार इतनी संख्या में बैंकों पर एक साथ इतना बड़ा जुर्माना लगाया है। रिजर्व बैंक आफ इण्डिया ने जो नियम-कानून बनाये हैं उसका सही ढंग से पालन नहीं किया जा रहा है जिससे वित्तीय घोटाले भी होते हैं। इस पर रोक लगाने के लिए कड़े कदम उठाना समय की मांग है। आरबीआई ने जुर्माने के कारणों को रेखांकित करते हुए कहा कि इन बैंकों की ओर से गैर-बैंकिंग वित्तीय कम्पनियों (एनबीएफसी) को दिये गये कर्ज में नियमों का पालन नहीं किया गया जिसके कारण इन बैंकों पर जुर्माना लगाया गया है। हालांकि कोरोना महामारी के दबाव के बावजूद बीते वित्त वर्ष में भारतीय बैंकों का प्रदर्शन शानदार रहा है लेकिन महामारी की दूसरी लहर से लोगों की आमदनी और रोजगार पर गहरा  असर पड़ा है। उनकी कर्ज चुकाने की क्षमता प्रभावित हुई है। सरकार और आरबीआई के राहत पैकेज से तात्कालिक काफी मदद मिली है जिससे चालू वित्त वर्ष के दौरान एनपीए को काबू में रखा जा सकेगा। दूसरी ओर आरबीआई का खुदरा और थोक व्यापार को सूक्ष्म, लघु एवं मझोले उपक्रमों की श्रेणी में लाने के बारे में अधिसूचना जारी करना राहत देनेवाली है। इससे खुदरा और थोक व्यापार को प्राथमिकता क्षेत्र ऋण का लाभ मिल सकेगा। देश की अर्थव्यवस्था पटरी पर लाने के लिए सरकार और आरबीआई ने कई सार्थक कदम उठाये हैं लेकिन बैंकों की मनमानी रास्ते का रोड़ा बनी हुई है। इन बैंकों पर दण्डात्मक काररवाई उचित है। इनसे पूरे पैसों की वसूली होनी चाहिए। दूसरे बैंकों को भी इससे सीख लेने की जरूरत है।", 
  "Topic121": "भारत सरकार तीनों किसान कानूनों के विभिन्न पहलुओं पर किसान संघटनों के नेताओं को बुलाकर सलाह-मशविरा कर सकती थी। किन्तु उसने ऐसा नहीं किया। तीनों ही कृषि विधेयक संसद के विगत सत्र में हड़बड़ी में पारित करा दिये गये। लोकसभा में पारित कराने के बाद विधेयकों को राज्यसभा में उस समय पेश किया गया जब सत्र समाप्त हो रहा था। राज्यसभा में भारी हंगामा हुआ किन्तु राज्यसभा के उपाध्यक्ष ने इसे पारित घोषित कर दिया। उपाध्यक्ष से सदस्यों की भारी झड़प हुई और कुछ सदस्यों के खिलाफ काररवाई भी की गयी, जिसके विरोध में वे संसद भवन के सामने गांधीजी की प्रतिमा के सामने धरने पर बैठ गये। इन तीनों विधेयकों के पारित होने के विरोध का दौर भी पहले तो सुप्रीम कोर्ट में वैधानिक चुनौती देनेवाली याचिकाओं से शुरू हुआ और दूसरी ओर छह राज्यों के किसान ने दिल्ली की ओर मार्च शुरू कर दिया। हम पहले इन तीनों कृषि कानूनों की वैधानिकता की चुनौती देनेवाली याचिकाओं से सम्बन्धित विभिन्न पहलुओं पर करना चाहेंगे। कृषि क्षेत्र संविधान की समवर्ती सूची में आता है यानी कृषि सम्बन्धी विधेयक संसद और राज्यों की विधानसभाओं में भी पारित किये जा सकते हैं। जहां ऐसी स्थिति हो वहां भारत सरकार को राज्यों से परामर्श कर लेना चाहिए। भारत सरकार ने इन तीनों कानूनों को पारित करने से पहले राज्य सरकारों से कोई परामर्श नहीं किया। सर्वोच्च न्यायालय ने भी इशारा किया है। चूंकि केन्द्र सरकार ने राज्य सरकारों के साथ कोई विचार-विमर्श नहीं किया, शायद इसीलिए कई राज्य सरकारों ने इन तीनों कानूनों को लागू करनेसे ही इनकार कर दिया है। एक और महत्वपूर्ण पहलू की ओर भी ध्यान देना जरूरी है। अबतक विभिन्न राज्यों में कृषि और खेती से सम्बन्धित प्राय: सभी कानून राज्यों के विधानमण्डलों द्वारा पारित हैं। इस सम्बन्ध में हर राज्य का अपना अलग कानून है। ऐसे अलग कानूनों की परम्परा भी अंग्रेजी राज से शुरू होती है, जब लार्ड कार्नवालियस ने १८७० के आसपास इस बंदोबस्त कानून को लागू किया। बंदोबस्त कानून भी हर राज्य के अलग थे और वह बुनियादी तौर पर खेती और खेतों के मालिका ने सम्बन्धी अधिकारों पर आधारित थे। देश की आजादी के बाद हर राज्य ने जमींदारी उन्मूलन सम्बन्धी अपने कानून बनाये। भूमि सुधार और जमीन की सीमाबंदी सम्बन्धी कानून भी हर राज्य के अलग-अलग हैं। यहां समस्या उत्पन्न होती है तीसरे कृषि कानून से जिसमें ठेकेदार खेती की व्यवस्था की गयी है। इस देश के गांवों के लिए यह नयी व्यवस्था है। ठेके की खेती से उत्पन्न विवादों के निबटारे की भी चर्चा है। किसानों में यह आशंका व्याप्त हो गयी है कि ठेका खेती और उसमें होने वाले विवादों से उनका मालिकाना हक छिन जायगा। इसी कानून में देश के पूंजीपतियों को समानान्तर मंडी खोलने की भी चर्चा है। अभी तक मंडियां सरकारी हैं। मंडियों की स्थापना भी राज्य सरकारों ने कानून बनाया है। किसानों में यह भी आशंका व्याप्त है कि सरकारी मंडिया समाप्त हो जायंगी और निजी मंडियां माल जमाकर मुनाफा कमायंगी। किसानों की इस आशंका को बल दे दिया है आवश्यक वस्तु कानून की समाप्ति ने। इस कानून को पारित ही इसीलिए किया गया था कि माल की जमाखोरी रोकी जाय। अब जबकि यह कानून समाप्त कर दिया गया है तो जमाखोरी अधिकार बन गया है और मंडिया खोली भी इसलिए जा रही हैं। इस बिन्दु पर भी सरकार कोई सफाई प्रस्तुत नहीं कर पा रही है। एक और आशंका किसानों के मन में न्यूनतम समर्थन मूल्य पर सरकारी क्रय की है। यह व्यवस्था पचास साल पुरानी हो चुकी है देश में कृषि क्रान्ति होने के साथ ही लागू कर दी गयी थी। कृषि मूल्य आयोग ने सिफारिश की थी कि किसानों को लागत मूल्य के डेढ़ गुना वसूली मूल्य निर्धारित होना चाहिए लेकिन ऐसा हुआ कभी नहीं। इस फार्मूले के अनुसार गेहूं की आनेवाली फसल की कीमत ३९ सौ रुपया प्रति क्विंटल होनी चाहिए। किन्तु सरकार ने घोषणा की है कि १९५० रुपये प्रति क्विंटल की। यानी किसान को हर क्विंटल पर एक हजार रुपये का घाटा होनेवाला है और इसी तरह का घाटा गेहूं के अलावा धान एवं अन्य २६ फसलों के न्यूनतम मूल्य पर हो रहा है। न्यूनतम वसूली मूल्य से सम्बन्धित भारत सरकार ने कोई कानून नहीं बनाया है, बल्कि सरकारी आदेशों से नियम लागू होता है। किसान न्यूनतम समर्थन मूल्य देने के लिए कानून बनाने को भी तैयार नहीं है। किसानों और सरकारी सोच के बीच का अन्तर भारी है और इसीलिए विवाद गहरा रहा है। पंजाब, हरियाणा, दिल्ली, उत्तर प्रदेश, राजस्थान, उत्तराखण्ड और मध्यप्रदेश के लाखों किसान दिल्लीकी सड़कों पर जमा हैं। भारी ठण्ड के कारण कई किसानों की मृत्यु हो चुकी है। केन्द्र सरकार के साथ किसान नेताओं की आठ चक्र की बैठक हो चुकी है। किसान अड़े हैं कि तीनों कानून वापस किये जायं। अगले चक्र की बैठक भी होनी है किन्तु विवाद इतना गहरा है कि कोई चमत्कार ही समझौता करा सकता है। इस बीच सुप्रीम कोर्ट ने मध्यस्ता के लिए चार सदस्यीय टीम बनायी है। किसान नेताओं ने इस पहल का स्वागत किया है किन्तु चार सदस्यीय समिति में से कुछ सदस्यों पर उन्हें आपत्ति है कि वे सरकार समर्थक हैं। किसान इस समिति के समक्ष अपनी बात करते हैं या नहीं, यह देखने की बात है। कुछ किसान नेताओं ने तीनों कृषि कानूनों की वैधानिकता को चुनौती देने वाली याचिकाएं भी सुप्रीम कोर्ट में प्रस्तुत कर रखी है। लगता है चार सदस्यीय समिति की रिपोर्ट आ जाने के बाद ही सुप्रीम कोर्ट इन याचिकाओं पर भी सुनवाई करेगा।", 
  "Topic122": "मानव जाति ने प्रगति के अनेक सोपानों पर विजय प्राप्त की है। जो कार्य एक समय असंभव माने जाते थे, आज हमने उनको भी कर दिखाया है। हमने ऐसी भी उपलब्धियां हासिल की हैं जिनकी कल्पना हमारे पूर्वजों ने स्वप्न में भी नहीं की होगी। सुई से लेकर जहाज तक का निर्माण करना, मनुष्य का चांद पर पहुंचना, असाध्य रोगों पर विजय प्राप्त करना, यह सब मनुष्य के प्रयासों के साथ विज्ञान की ही देन है। यद्यपि जब से मनुष्य इस धरती पर आया है, तभी से ही नये-नये आविष्कारों के साथ समय और परिस्थितियों के अनुसार मनुष्य आगे बढ़ता आया है, परंतु आधुनिकता की चकाचौंध को देखकर मनुष्य का कायाकल्प ही कर डाला है। तमाम वैज्ञानिक उपलब्धियों के बावजूद प्रदूषित मन, प्रदूषित शरीर, प्रदूषित जलवायु और कोरोना जैसे असाध्य रोग भी विज्ञान की ही देन हैं। मानव जाति ने प्रकृति के साथ जब-जब भी छेडख़ानी की है, उसको उसका नतीजा समय-समय पर मिलता रहा है। आज जब इसकी सीमा हद से ऊपर हो गयी है तो इसका दुष्प्रभाव पूरी मानव जाति पर पड़ता हुआ स्वयं दिखाई दे रहा है। वर्तमान में जहां कोरोना संक्रमण की चपेट में पूरा विश्व है, वहीं इसके इलाज एवं कारणों को ढूंढऩे में बड़े-बड़े वैज्ञानिक भी असमर्थ होते दिखाई देते हैं। हालांकि इस पर शोध कार्य जारी है, फिर भी इसका उपचारात्मक हल न निकलने से मानव जाति को भयावह स्थिति से गुजरना पड़ रहा है। आज जहां विज्ञान की वजह से मनुष्य का जीवनयापन सुलभ हुआ है, वहीं दूसरी ओर मानव का विकास सूचकांक नीचे गिरता हुआ दिखाई देता है। आज इतने अत्यधिक रेडिएशन हवा में रिफ्लेक्ट हो रहे हैं जिसका सीधा दुष्प्रभाव पशु-पक्षी और इस धरती में रह रहे तमाम जीवित प्राणी पर पड़ता हुआ साफ दिखाई दे रहा है। जिस तरह से हमारे बुजुर्गों एवं पूर्वजों ने पूर्व में विज्ञान और वैज्ञानिक अनुसंधानों के सोपानों पर विजय प्राप्त होते इतनी कल्पना नहीं की थी, उसी तरह से वर्तमान में भावी पीढ़ी ने भी विज्ञान की वजह से ऐसे दुष्परिणाम देखने को मिलेंगे, ऐसी स्वप्न में भी कल्पना नहीं की होगी, जिन हालात से पूरा विश्व आज प्रभावित हुआ है। अब प्रश्न उठता है कि क्या विज्ञान और विज्ञान के द्वारा दिये हुए आविष्कारों को ठुकरा दें या फिर हम वहां लौट जायं जहां आदिमानव गुफाओं में रहकर गुजारा करता था। वस्तुत: ऐसा करना न तो आवश्यक है और न ही व्यावहारिक। इन सब बीमारियों का इलाज भी मनुष्य के पास ही है। हम अमेरिका, ऑस्ट्रेलिया, जापान, इंग्लैंड जैसे देशों की वैज्ञानिक उपलब्धियों, उनके रहन-सहन, उनकी जीवन प्रत्याशा, उनके जीवन सूचकांक का अनुसरण किये बिना अपने देश की पारिस्थिति की भूमंडलीकरण पर्यावरण के हालात को देखते हुए जिससे हवा और पानी पर अत्यधिक विपरीत असर न पड़े, जैसे आविष्कारों को खोजने की इजाजत राष्ट्रीय वैज्ञानिक अनुसंधान केंद्रों को होनी चाहिए, अन्यथा इस विश्वव्यापी आधुनिक चकाचौंध प्रतियोगिता में मानव जाति ही खत्म हो जायगी। आज जहां पर्यावरण के असंतुलन से ओजोन परत में छेद होने की बात अंतरराष्ट्रीय स्तर पर हो रही है जिससे ग्रीनहाउस खतरे में पड़ता हुआ दिखाई दे रहा है, वहीं दूसरी ओर इन सब बातों की परवाह किये बिना ऐसे कई प्रकार के रॉकेट, प्रक्षेपास्त्र, आकाशभेदी मिसाइल, आणविक शस्त्रों का परीक्षण ५जी जैसी इंटरनेट परीक्षणों में रात-दिन जुटे हुए हैं। इन सबके प्रयोगों से अनेक वनस्पति प्रजातियां भी खत्म हो गयी हैं। जलवायु भी पूरी तरह प्रभावित हुआ है। आज ऐसी भयानक बीमारियां उत्पन्न हो रही हैं जिनका शोधकर्ताओं को नामकरण करने में कठिन परेशानियों का सामना करना पड़ रहा है। परिणामस्वरूप मानव जाति का इलाज न  होने की वजह से जिंदगी से हाथ धोना पड़ रहा है। आज संपूर्ण मानव जाति खतरे में है। वजह जानते हुए भी इसके नियंत्रण के लिए समय रहते कोई ठोस नीति निर्धारित नहीं की जा रही है, जो कि चिंतनीय विषय है। प्रकृति भगवान द्वारा दिया गया बहुत बड़ा उपहार है। इसको संजोये और सुरक्षित रखना हम सबका और विशेष कर सरकार का विशेष दायित्व होता है। आज वायुमंडल के चारों तरफ इतने विषाक्त, जहरीले एवं जानलेवा पदार्थ उत्पन्न हुए हैं जिससे मनुष्य जाति को कई प्रकार की बीमारियों का शिकार होना पड़ रहा है और बीमारियों के समाधान में शरीर में एंटीबायोटिक दवाइयों का भी कोई असर नहीं हो रहा है। अंतत: सुझाव यह दिया जाता है कि नित्य योग करें। भारत की ७० फीसदी आबादी यदि गांव में बसती है तो गांव का नौजवान शहरों के नौजवानों से ताकतवर माने जाते हैं और उनकी शारीरिक कसरतें भी नित्य होती रहती हैं जिससे उनमें प्रतिरोधक क्षमता भी अधिक होती है और योग भी स्वत: ही हो जाता है। बावजूद इसके ग्रामीण क्षेत्रों में भी चाहे कोरोना वायरस बीमारी का प्रभाव हो या किसी अन्य रोगों का अत्यधिक मात्रा में लोग प्रभावित हो रहे हैं। इससे स्पष्ट है कि कहीं न कहीं अत्यधिक रेडिएशन और सीमा से अधिक कल-कारखाने, फैक्टरियों के होने से ५जी इंटरनेट जैसे प्रयोगों से हमारा जीवन प्रभावित हुआ है। इसके लिए सरकारों एवं जिम्मेदाराना लोगों को चाहिए कि राष्ट्रीय और अंतरराष्ट्रीय मंचों पर विशेषकर विश्व स्वास्थ्य संघटन के माध्यम से इस विषय को गंभीरतापूर्वक रखकर मानव जाति की रक्षा हेतु उचित समाधान निकाला जाय। यदि सरकार, अनुसंधानकर्ता, स्वास्थ्य विभाग और समाज का हर पढ़ा-लिखा बुद्धिजीवी वर्ग पर्यावरण और प्रकृति के संरक्षण की ओर सजग हो जाय तो नि:संदेह मानव जाति को इस महाप्रलय से अब भी बचाया जा सकता है, अन्यथा इसके घातक परिणामों को भुगतने के लिए भी तैयार रहना पड़ेगा।", 
  "Topic123": "जल ही जीवन है और जल के अभाव में जीवन की कल्पना भी नहीं की जा सकती है लेकिन दुर्भाग्य की बात यह है कि शुद्ध जल आज जन-सामान्य को सुलभ नहीं है। प्रदूषित जल ग्रहण करना मानव की विवशता बन गयी है। इससे आम जीवन पर संकट बढ़ गया है क्योंकि जलजनित बीमारियों का दंश निरन्तर बढ़ता जा रहा है। इस सन्दर्भ में सर्वोच्च न्यायालय ने स्पष्टत: कहा है कि प्रदूषण मुक्त शुद्ध जल व्यक्ति का मौलिक अधिकार है और इसे सुनिश्चित करना राज्य का संवैधानिक दायित्व है। प्रधान न्यायाधीश न्यायमूर्ति एस.ए.बोबड़े, न्यायमूर्ति ए एस बोपन्ना और न्यायमूर्ति वी.रामासुब्रमणियम की पीठ ने बुधवार को नदियों में प्रदूषण और उससे लोगों के स्वास्थ्य पर पडऩे वाले दुष्प्रभाओं पर चिंता व्यक्त करते हुए उक्त महत्वपूर्ण टिप्पणी की और कल्याणकारी राज्य को भी कटघरे में खड़ा कर दिया है। न्यायालय ने स्वत: संज्ञान लेते हुए यह भी कहा है कि संविधान का अनुच्छेद-२१ जीवन का अधिकार देता है और इसी अधिकार में गरिमा के साथ जीवन जीने और प्रदूषणरहित शुद्ध जल का अधिकार भी शामिल है। शीर्ष न्यायालय का कहना है कि अनुच्छेद-४७ और ४८ में जनस्वास्थ्य ठीक करना और पर्यावरण संरक्षित करना राज्यों का दायित्व है। साथ ही न्यायालय ने नागरिकों के कत्र्तव्यों के प्रति भी उन्हें आगाह किया है और कहा है कि प्रत्येक नागरिक वन, नदी, झील और जंगली जानवरों का संरक्षण और रक्षा करें। नदियों में अमोनिया का स्तर बढऩा गंभीर मुद्दा है। यह इंसानों के स्वास्थ्य के अतिरिक्त जल पर निर्भर रहने वाले हर जीव के लिए महत्वपूर्ण मुद्दा है। नदियां और अन्य जल स्रोत जीवन का आधार है। चिंता की बात यह है कि नदियों में प्रदूषण तेजी से बढ़ा है। यह स्थापित सत्य है कि प्रदूषित जल की आपूर्ति लोगों में बीमारियों का मुख्य कारण है। शीर्ष न्यायालय की टिप्पणी मानव जीवन रक्षा से जुड़ी है। साथ ही इसने सरकार, जनता और सरकारी एजेंसियों को भी कटघरे में खड़ा कर दिया है। इनमें से कोई भी अपने दायित्वों का ईमानदारी से निर्वहन नहीं कर रहा है। सरकार नदियों को प्रदूषण मुक्त करने के लिए काफी धन खर्च करती है लेकिन प्रदूषण कम होने की बजाय बढ़ता ही जा रहा है। यह इस बात का प्रमाण है कि लोग ईमानदारी से अपना कार्य नहीं कर रहे हैं और सरकार से उपलब्ध कराये धन का बड़ा हिस्सा भ्रष्टाचार को भेंट चढ़ जा रहा है। प्रदूषण की रोकथाम के लिए बनायी गयी सरकारी एजेंसियां सफेद हाथी बन गयी हैं। ऐसी एजेंसियों का औचित्य समाप्त हो गया है। प्रदूषण बढ़ाने में जनता का भी काफी योगदान है। उद्योग, कल-कारखाने से निकलने वाले विषाक्त जल नदियों में बहाये जा रहे हैं। आखिर यह कब तक ऐसे ही चलता रहेगा, इसका सटीक उत्तर ढूढऩा होगा। स्मार्ट मीटर उपभोक्ताओं पर जहां बोझ बने हुए हैं वहीं बिजली कम्पनियों के लिए कल्पवृक्ष साबित हो रहे हैं। एक तरफ उपभोक्ताओं का आर्थिक दोहन हो रहा है तो दूसरी ओर बिजली वितरण कम्पनियां मालामाल हो रही हैं। उत्तर प्रदेश, बिहार, दिल्ली और हरियाणा समेत कई राज्यों में स्मार्ट मीटर लगाने की जिम्मेदारी एनर्जी एफिशिएंसी सर्विसेज लिमिटेड (ईईएसएल) संभाल रही है। ईईएसएल के अनुसार स्मार्ट मीटर से वितरण कम्पनियों का राजस्व २०.५ प्रतिशत बढ़ा है, साथ ही बिल की एफिशिएंसी में भी लगभग २१ प्रतिशत की वृद्धि हुई है जो उपभोक्ताओं के आर्थिक शोषण को बयां करती है। कम्पनी के आंकड़े के अनुसार मात्र ११ लाख स्मार्ट मीटर से बिजली वितरण कम्पनियों का सालाना राजस्व २६४ करोड़ बढ़ा है। अकेले बिहार में लगभग ८५ हजार प्रीपेड स्मार्ट मीटर से कम्पनियों के राजस्व में १४० फीसदी की वृद्धि हुई है। ईईएसएल ने सबसे ज्यादा मीटर उत्तर प्रदेश में लगाये हैं। इसके बाद जम्मू कश्मीर का नम्बर है। कोरोना वायरस ने बिजली के मीटर को स्मार्ट बनाने की गतिको कम किया है जो राहत की बात है। हालांकि वर्ष २०२०-२१ के आम बजट में तीन साल में सभी बिजली मीटर को प्रीपेड स्मार्ट मीटर में बदलने की घोषणा की गयी है। इसके तहत करीब २५ करोड़ पुराने बिजली मीटर को स्मार्ट में बदलने की योजना है। सरकार को इस पर पुनर्विचार करने की आवश्यकता है, क्योंकि यह व्यावहारिक नहीं है। पहले की अपेक्षा दस गुणा से भी अधिक बिजली के बिल का भुगतान करना उपभोक्ताओं के सामथ्र्य के बाहर है। उपभोक्ताओं की शिकायत की भी सुनवाई नहीं हो रही है, जबकि शिकायतों का त्वरित निस्तारण होना चाहिए। इसका प्रीपेड होना और मुसीबत बढ़ाने वाली है क्योंकि जैसे ही पैसा खत्म होगा बिजली खुद कट जायगी। साधारण वर्ग के उपभोक्ताओं की आर्थिक स्थिति ऐसे नहीं कि वह तत्काल रिचार्ज करा सकें। सरकार को उपभोक्ताओं की दिक्कतों को ध्यान में रखते हुए प्रीपेड स्मार्ट मीटर लगाने की योजना को स्थगित कर देना चाहिए। इसके लिए ऐसे विकल्प की तलाश करने की आवश्यकता है जो बिजली वितरण कम्पनियों को लाभ के साथ उपभोक्ताओं को भी राहत देनेवाली हो।", 
  "Topic124": "प्रधान मंत्री नरेन्द्र मोदी ने अपनी सरकार की कार्यशैली को नयी ऊर्जा और धार देने के लिए बुधवार को अपने मंत्रिमण्डल में बड़ा फेरबदल करते हुए उसका विस्तार भी किया है। राष्ट्रपति भवन के अशोक हाल में कोरोना प्रोटोकाल का अनुपालन करते हुए ४३ मंत्रियों को राष्ट्रपति रामनाथ कोविंद ने पद और गोपनीयता की शपथ दिलायी, जिसमें १४ नये मंत्री हैं। अच्छा कार्य करने वाले राज्य मंत्रियों को कैबिनेटमंत्री बनाकर उनका उत्साहवर्धन किया गया, जो सराहनीय निर्णय है। प्रधान मंत्री मोदी के दूसरे कार्यकाल का यह पहला विस्तार है, जिसकी काफी समय से प्रतीक्षा की जा रही थी। मंत्रिमण्डल विस्तार में जहां कुछ नये चेहरों को महत्व दिया गया वहीं दूसरी ओर जातीय समीकरण को भी साधने का प्रयास किया गया है। प्रधान मंत्री मोदी की नयी टीम का समाजशास्त्र भी नया है, जिसमें अन्य पिछड़ा वर्ग (ओबीसी) के २७, अनुसूचित जाति के १२, अनुसूचित जन-जाति के आठ, अल्पसंख्यक वर्ग के पांच के अतिरिक्त ११ महिलाओं को स्थान दिया गया है। इसके माध्यम से समाज को सकारात्मक सन्देश देने का कार्य किया गया है। सबसे महत्वपूर्ण बात यह है कि स्वतन्त्र भारत के इतिहास में यह पहला अवसर है जब मंत्रिमण्डल में युवाओं को विशेष महत्व दिया गया है। १४ मंत्रियों की आयु ५० वर्ष से कम है और मंत्रिपरिषद की औसत आयु ५८ वर्ष है। इसके साथ ही अनुभव, उच्च और पेशेवर शिक्षा प्राप्त करने वालों को समुचित महत्व दिया गया है। निश्चित रूप से इसका सरकार के कामकाज पर अच्छा प्रभाव पड़ेगा और बेहतर परिणामों की उम्मीद की जा सकती है। मंत्रिमण्डल में प्राय: सभी राज्यों को प्रतिनिधित्व देने की कोशिश की गयी है जिससे कि इन राज्यों में सरकार की महत्वाकांक्षी योजनाओं और विकास कार्यों को गति प्रदान की जा सके, लेकिन उन राज्यों को विशेष महत्व दिया गया है, जहां अगले वर्ष २०२२ में विधानसभाओं के चुनाव होने वाले हैं। साथ ही २०२४ में होने वाले लोकसभा चुनावों को भी ध्यान में रखा गया है। भारतीय जनता पार्टी के नेतृत्व में गठित राजग के सहयोगी घटक दलों को सन्तुष्ट करने के लिए मंत्रिमण्डल में उन्हें भी समुचित प्रतिनिधित्व प्रदान करने का प्रयास किया गया है। जिन सहयोगी दलों को पिछली बार स्थान नहीं मिल पाया था, उन्हें मजबूती से जोडऩे के प्रयास से राजग और सुदृढ़ होगा। मोदी सरकार ने स्वास्थ्य, शिक्षा, श्रम और रोजगार मंत्रालयों के कार्यों को बेहतर बनाने के लिए नये मंत्रियों को दायित्व सौंपने का निर्णय किया है, जो उचित है क्योंकि कोरोना काल में इन मंत्रालयों ने अपेक्षा के अनुरूप कार्य नहीं किया। ऐसे १२ मंत्रियों का त्यागपत्र भी बड़ा कदम माना जायगा। कोरोना की विनाशकारी दूसरी लहर के बाद संक्रमण कम होते ही लोगों का बेपरवाह होकर घूमना संक्रमण को आमंत्रण देना है। लाकडाउन और पाबन्दियों में छूट मिलते ही हिल स्टेशनों पर जिस तरह भीड़ उमड़ी है वह बहुत ही भयावह स्थिति है। शिमला, मनाली, उत्तर प्रदेश एवं अन्य पर्यटन स्थलों के साथ ही बाजारों में भारी भीड़ इस लापरवाही को बखूबी बयां कर रही है। केन्द्रीय स्वास्थ्य मंत्रालय ने मनाली, शिमला और मसूरी समेत विभिन्न हिल स्टेशनों समेत मुम्बई और दिल्ली के बाजारों में पाबन्दियों पर छूट मिलने के बाद भीड़ की जो तस्वीर पेश की है उससे संक्रमण के फिर से सक्रिय होने का खतरा बढ़ता दिख रहा है। कोरोना प्रोटोकाल की जिस तरह धज्जियां उड़ायी जा रही हैं वह कोरोना से जंग जीतने की दिशा में सबसे बड़ी बाधा साबित हो सकती है। सरकार ने मंगलवार को चेताया कि कोरोना अभी खत्म नहीं हुआ है, लोग यदि सावधानी नहीं बरतेंगे और नियमों का पालन नहीं करते तो प्रतिबन्धों में ढील खत्म कर दी जायगी। लाकडाउन और प्रतिबन्धों के खत्म किये जाने से यदि लोग यह समझते हैं कि कोरोना महामारी खत्म हो गयी है तो वे भ्रम में हैं। उन्हें यह समझना होगा कि दूसरी लहर अभी बनी हुई है और तीसरी लहर का खतरा मंडरा रहा है जिसके पहली और दूसरी लहर से कहीं ज्यादा खतरनाक होने की आशंका व्यक्त की जा रही है। संक्रमण के प्रसार को रोकने के लिए मास्क और सोशल डिस्टेंस के नियमों का कड़ाई से पालन करने की जरूरत है। मास्क तो महज दिखावे की वस्तु बनी हुई है। बहुत कम लोग हैं जो नाक तक मास्क लगाते हैं वरन् यह तो मुंह-ठोढ़ी तक सिमटकर रह गयी है जिसका कोई औचित्य नहीं है। कोरोना पर विजय प्राप्त करना है तो प्रोटोकाल का सभी को ईमानदारी से पालन करना होगा।", 
  "Topic125": "हाल में जारी चालू फसल वर्ष २०२०-२१ के लिए मुख्य फसलों के तीसरे अग्रिम अनुमान के मुताबिक कोरोना की आपदा के बावजूद देश में खाद्यान्न की कुल पैदावार रिकार्ड स्तर पर पहुंचते हुए ३०.५४ करोड़ टन अनुमानित है। यह खाद्यान्न पैदावार पिछले वर्ष की कुल पैदावार २९.७५ करोड़ टन के मुकाबले ७९.४ लाख टन अधिक है। पिछले वर्ष २०२० में भी कोरोना की पहली लहर की चुनौतियों के बीच अर्थव्यवस्था के दूसरे सेक्टरों में भारी गिरावट के बीच कृषि ही एकमात्र ऐसा क्षेत्र रहा है जिसने सर्वाधिक वृद्धि बतायी है। आर्थिक सर्वेक्षण २०२०-२१ में कहा गया है कि कोरोना महामारी के दौरान जहां देश के सकल घरेलू उत्पाद (जीडीपी) में बड़ी गिरावट आयी और वह ऋणात्मक हो गयी, लेकिन कृषि की विकास दर में करीब तीन फीसदी से अधिक की वृद्धि हुई है। ऐसे में जीडीपी में कृषि की हिस्सेदारी १७.८ फीसदी से बढ़कर १९.९ फीसदी के स्तर पर पहुंच सकती है। गौरतलब है कि केंद्र सरकार ने फसल वर्ष २०२१-२२ के लिए खरीफ फसलों के लाभप्रद एमएसपी का ऐलान किया है। धान का समर्थन मूल्य ७२ रुपये प्रति क्विंटल बढ़ाया गया है। इसका एमएसपी अब १९४० रुपये प्रति क्विंटल होगा। चूंकि देश में खाद्य तेल और दालों की कीमतें बढ़ी हुई हैं, अतएव तिलहन एवं दलहन के एमएसपी में वृद्धि की गयी है। सरकार ने अरहर दाल के एमएसपी में ३०० रुपये प्रति क्विंटल की वृद्धि की है। अरहर दाल का एमएसपी अब ६३०० रुपये प्रति क्विंटल है। उड़द दाल का एमएसपी भी बढ़कर अब ६३०० रुपये प्रति क्विंटल हो गया है। मूंग दाल का एमएसपी बढ़ाकर ७२७५ रुपये प्रति क्विंटल किया गया है। पिछले साल यह ७१९६ रुपये प्रति क्विंटल था। तिलहन में तिल के एमएसपी में सबसे ज्यादा ४५२ रुपये की वृद्धि की गयी है। अब तिल का एमएसपी ७३०७ रुपये प्रति क्विंटल हो गया है। मूंगफली का एमएसपी २७५ रुपये बढ़ा है और ५५५० रुपये प्रति क्विंटलपर पहुंच गया है। सूरजमुखी का एमएसपी १३० रुपये बढ़ा कर ६०१५ रुपये प्रति क्विंटल कर दिया गया है। यदि हम रबी सीजन में हो रही फसलों की खरीदी को देखें तो एमएसपी पर रिकॉर्ड खरीद हुई है। रबी मार्केटिंग सीजन में रिकार्ड ४.०३२ करोड़ टन से अधिक गेहूं की खरीद हो चुकी है। केंद्रीय एवं राज्य एजेंसियों ने अपना खरीद लक्ष्य पूरा कर लिया है। रबी मार्केटिंग सीजन के लिए कुल ४.२७ करोड़ टन गेहूं खरीद का लक्ष्य निर्धारित किया गया था। जबकि पिछले रबी खरीद सीजन में कुल ३.८९ करोड़ टन गेहूं की खरीद की गयी थी। उल्लेखनीय है कि इसी जून माह के दूसरे सप्ताह से मानसून ने देशभर में जोरदार दस्तक दे दी है। भारतीय मौसम विज्ञान और अन्य वैश्विक मौसम एजेंसियों के द्वारा वर्ष २०२१ में अच्छे मानसून के जो अनुमान प्रस्तुत किये गये हैं, उससे फसल वर्ष २०२१-२२ में कृषि उत्पादन के ऊंचाई पर पहुंचने की संभावनाएं निर्मित हुई हैं। मौसम विभाग ने कहा कि इस साल दक्षिण-पश्चिम मानसून दीर्घावधि औसत (एलपीए) का ९८ फीसदी यानी सामान्य रह सकता है। दक्षिण-पश्चिम मानसून के तहत जून से सितंबर के बीच बारिश होती है। एक खास बात यह भी है कि अबतक मानसून एवं वर्षा का पूर्वानुमान लगाने के लिए जिस तकनीक का इस्तेमाल किया जा रहा था, वह नियमित अंतराल पर पूर्वानुमान बताने के लिए पर्याप्त नहीं थी। ऐसे में इस वर्ष २०२१ में मौसम विभाग के द्वारा जून से सितंबर की अवधि के लिए मासिक आधार पर लांग रेंज फॉरकास्ट (एलआरएफ) पूर्वानुमान दिये जाने से देश के किसान और संपूर्ण कृषि क्षेत्र अधिक लाभान्वित होगा। ज्ञातव्य है कि देश में अच्छा मानसून आर्थिक-सामाजिक खुशहाली का कारण माना जाता है। यदि देश में मानसून अच्छा रहता है तो देश की अर्थव्यवस्था में चमक आती है। देश में करीब ६० फीसदी से ज्यादा खेती सिंचाई के लिए बारिश पर ही निर्भर होती है। कृषिमंत्री के मुताबिक वर्ष २०२१ में जबरदस्त कृषि उत्पादन और अच्छा मानसून देश के आर्थिक-सामाजिक सभी क्षेत्रों की खुशियां बढ़ाते हुए दिखाई देगा। इसमें कोई दोमत नहीं है कि पिछले पांच-सात वर्षों में लगातार कृषि क्षेत्र में एक के बाद एक अनेक ऐसे निर्णय लिये गये हैं, जिससे किसान की आमदनी बढ़ी है, किसान महंगी फसलों की ओर आकर्षित हुए हैं। एमएसपी को उत्पादन लागत के १.५ गुना के स्तर पर निर्धारित करने की दिशा में महत्वपूर्ण कदम उठाये गये हैं। एक खास बात यह भी है कि वर्ष २०२१ में रिकॉर्ड खाद्यान्न उत्पादन कोरोना की दूसरी घातक लहर की चुनौतियों के बीच गरीब वर्ग की अतिरिक्त खाद्यान्न जरूरतों की पूर्ति में अहम भूमिका निभाते हुए दिखाई देगा। भारतीय खाद्य निगम के मुताबिक देश में १ अप्रैल, २०२१ को सरकारी गोदामों में करीब ७.७२ करोड़ टन खाद्यान्न का सुरक्षित भंडार है, जो बफर आवश्यकता से करीब तीन गुना है। ऐसे में वर्ष २०२१ में कोरोना की चुनौतियों के बीच एक बार फिर केंद्र सरकार के द्वारा लागू की गयी प्रधान मंत्री गरीब कल्याण अन्न योजना के तहत ८० करोड़ लाभार्थियों को नवंबर २०२१ तक खाद्यान्न की अतिरिक्त आपूर्ति को भी सरलता से पूरा किया जा सकेगा। खाद्यान्न के रिकॉर्ड उत्पादन के मद्देनजर देश की खाद्यान्न संबंधी विभिन्न जरूरतों की पूर्ति के साथ उपयुक्त मात्रा में खाद्यान्न का निर्यात भी किया जा सकेगा। यद्यपि कोरोना की आर्थिक चुनौतियों के बीच इस समय देश के कृषि परिदृश्य पर विभिन्न अनुकूलताएं हैं, लेकिन कृषि क्षेत्र की भरपूर प्रगति और अच्छे मानसून का लाभ लेने के लिए कई बातों पर विशेष ध्यान देना होगा। सरकार के द्वारा कृषि उपज का अच्छा विपणन सुनिश्चित करना होगा। इससे ग्रामीण इलाकों में मांग में वृद्धि की जा सकेगी। ग्रामीण मांग बढऩे से ग्रामीण क्षेत्रों में मैन्युफैक्चरिंग एवं सर्विस सेक्टर बढ़ सकेंगे। खराब होनेवाले कृषि उत्पादों जैसे फलों और सब्जियों के लिए लॉजिस्टिक्स सुदृढ़ किया जाना होगा। साथ ही पिछले वर्ष २०२० से शुरू की गयी किसान ट्रेनों के माध्यम से कृषि एवं ग्रामीण विकास को नया आयाम देना होगा। सरकार ने एक लाख करोड़ रुपये के जिस कृषि बुनियादी ढांचा कोष का निर्माण किया है, उससे उपयुक्त रूप से शीघ्रतापूर्वक आवंटन करना चाहिए। चालू वित्तीय वर्ष २०२१-२२ के बजट में कृषि एवं ग्रामीण विकास के लिए घोषित की गयी परियोजनाओं के क्रियान्वयन की डगर पर तेजी से आगे बढ़ाना होगा। उम्मीद है कि वर्ष २०२१ में कोरोना की दूसरी घातक लहर से निर्मित आर्थिक चुनौतियों के बीच एक बार फिर कृषि महंगी को नियंत्रित करने में मदद करेगी।", 
  "Topic126": "देश में कोरोना की दूसरी लहर के बीच अब भी यूनिवर्सिटी और स्कूल-कालेज बंद हैं। ऐसे में स्टूडेंट और शिक्षक आनलाइन पढ़ाई से संघर्ष कर रहे हैं। कोरोना से पैदा हालात से न सिर्फ पढ़ाई पर प्रभाव पड़ा है, बल्कि इससे रिसर्च और फील्ड वर्क भी बहुत प्रभावित हुए हैं। यह हमारी उच्च शिक्षा का एक जरूरी हिस्सा होते हैं। विज्ञान  आधारित  उच्च शिक्षा को लें तो विज्ञान के रिसर्चर के लिए लैब जितनी जरूरी होती है, कला और सामाजिक विज्ञान के रिसर्चर के लिए उतना ही जरूरी फील्ड वर्क और लाइब्रेरी होती हैं। इसके बिना रिसर्च संभव नहीं हो सकती है। कई महीनों से देश में रिसर्च करने वालों को न लाइब्रेरी के इस्तेमाल की सुविधा है और न ही फील्ड वर्क संभव है। देश के अग्रणी विश्वविद्यालयों में रात में छह-आठ घंटे के लिए लाइब्रेरी बंद हो जाती थी तो स्टूडेंट आंदोलन कर देते थे। अब यह पूरी तरह से बंद है। ऐसे में स्टूडेंट के नुकसान का अंदाजा लगाया जा सकता है। महामारी से स्टूडेंट्स के प्रभावित होने का एक आर्थिक पक्ष भी है। आनलाइन क्लासेज से पढ़ाई का खर्च बहुत बढ़ गया है, जिसकी मार सबसे ज्यादा गरीब और ग्रामीण क्षेत्रों के स्टूडेंट्स पर पड़ी है। एक औसत स्मार्टफोन जिसमें ४जी इंटरनेट काम करे, उसका दाम सात हजार रुपये से ज्यादा होता है। फिर यदि हम दिनभर में स्टूडेंट की १८० मिनट की आनलाइन क्लास लें तो उन्हें एक जीबी से ज्यादा डेटा की जरूरत होगी, जिसके लिए उन्हें महीने में पांच सौ रुपये से ज्यादा खर्च करने पड़ेंगे। क्या कोई गरीब परिवार का बच्चा यह खर्च उठा सकता है। इससे सबसे ज्यादा आर्थिक तौर पर कमजोर  समुदायों से आने वाले छात्र प्रभावित हुए हैं। हाल में राज्यसभा में एक सवाल के जवाब में बताया गया था कि बिहार में एक किसान परिवार की औसत आय ३५५८ रुपये प्रति माह और उत्तर प्रदेश में ४९२३ रुपये प्रति माह है। देश में अनेक राज्यों में ऐसी ही आर्थिक स्थितियां हैं। अब इन के जैसे परिवारों से जुड़े छात्र कैसे ऑनलाइन स्टडी कर पायंगे। इसके लिए आनलाइन शिक्षा की फंडिंगका फंडा अत्यंत गंभीरता से तलाशा और तराशा जाना चाहिए। इंजीनियरिंग के अनेक स्टूडेंट कहते हैं कि कई सब्जेक्ट ऐसे हैं जिन में लैब में प्रैक्टिकल की जरूरत होती है, लेकिन आनलाइन क्लासेज के चलते अब तक उन्होंने लैब देखी ही नहीं है। उनका कहना है कि हमें इन लैब एक्सपेरिमेंट से जुड़ी क्लिप भेज दी जाती हैं, जिन्हें देखकर हमें सीखने को कहा जाता है। लेकिन इससे हमें न ही केमिकल की सही जानकारी मिलती है और न उनकी गंध पता चल पाती है। ऐसे प्रैक्टिकल से कुछ सीख पाना मुश्किल होता है। परीक्षाओं में भी हमसे इसी बेस पर सवाल कर लिये जाते हैं। अनेक उच्च शिक्षा के प्रोफेसर कहते हैं कि छात्रों को जो आनलाइन एक्सपेरिमेंट दिखा पा रहे हैं, वह बहुत अच्छी स्थिति में हैं। परंतु ज्यादातर स्टूडेंट ग्रामीण इलाकों से हैं और ९० फीसदी के पास लैपटॉप नहीं हैं। असल समस्या तब होती है जब हम परीक्षा कराने की कोशिश करते हैं। स्टूडेंट नेटवर्क की उपलब्धता न होने के चलते घर से दूर आकर या दूसरों की छत पर चढ़कर परीक्षा देने को मजबूर होते हैं। इसके अलावा रिसर्च सब्जेक्ट में प्रैक्टिकल बहुत जरूरी होते हैं, लेकिन लैब बंद हैं। मुझे उन स्टूडेंट्स की बहुत चिंता है जो फिलहाल पास किये जा रहे हैं। वह बिना प्रैक्टिकल स्किल के आगे किस तरह पढ़ सकेंगे। अनेक प्रोफेसर मानते हैं कि उनकी ऑनलाइन क्लास में ६० से ज्यादा बच्चे हैं। न ही सबको ऑनलाइन सवाल करने का मौका दे सकते हैं, न ही सबके चेहरे देखकर किसी टॉपिक पर उनकी शंका भांप सकते हैं। ऐसे में पढ़ाने का तजुर्बा मोनोलॉग जैसा हो गया है। खुद ही सवाल करते हैं, खुद ही जवाब देते हैं। स्टूडेंट्स भी इससे बोर हो चुके हैं। एक अन्य समस्या है कि भारत में दसवीं, बारहवीं कक्षाओं में बच्चों पर पढ़ाई का बहुत दबाव होता है। ऐसे में वह इन कक्षाओं में स्पोट्र्स और दूसरे शौक छोड़कर सिर्फ पढ़ाई करते हैं। वह सोचते हैं कि जब कालेज जायंगे तो फिर से स्पोट्र्स, आट्र्स या थियेटर शुरू करेंगे। लेकिन दो सालों से यह सपना ही बना हुआ है। इन सारी चीजों के बिना ऑनलाइन पढ़ाई का अनुभव बहुत बोरिंग होता जा रहा है। इस बात को हमें गंभीरता से लेना होगा कि कहीं आने वाले दिनों में छात्र और शिक्षक ऑनलाइन शिक्षा से जुड़ी संजीदगी आफलाइन मोड में न ले आयें। बेहतर है कि व्यवस्था द्वारा कोरोना वायरस से शिक्षा पर प्रभाव का अध्ययन कर आनलाइन शिक्षा का इंफ्रास्ट्रक्चर बनाने की दूरदर्शिता दिखायी जाय और एक ऐसी योजना जो फिलहाल आनलाइन शिक्षा को स्पीडअप करने के काम आ सकती है, उसकी फंडिंग अधिक की जाय। साल २०१६ में तत्कालीन केंद्रीय वित्तमंत्री ने २०१७ में हायर एजुकेशन फाइनेंसिंग एजेंसी बनाने की घोषणा की थी, जिसके जरिये २०२२ तक भारतीय बाजार से एक लाख करोड़ रुपये जुटाकर केंद्रीय शैक्षिक संस्थानों को लोन के तौर पर देना था, ताकि वह अपने मूलभूत ढांचे का विकास कर सकें। डिजिटल इंफ्रास्ट्रक्चर मजबूत करने में भी इसकी मदद ली जा सकती थी। लेकिन इस एजेंसी का बजट इस समय बहुत कम कर दिया गया है। इस पर हम जरूर विचार करें। इसकी देश के छात्रों, कालेजों, विश्वविद्यालयों को जरूरत है। कोरोना जनित मजबूर हालात में आनलाइन शिक्षा अपनी चमक और सार्थकता न खोये इसके लिए कालेज और विश्वविद्यालयों में आनलाइन शिक्षा के लिए डिजिटल इंफ्रास्ट्रक्चर विकसित करने के लिए स्पेशल फंड्स रिलीज करना उपयुक्त होगा। कोरोना काल में कुल मिलाकर उच्च शिक्षा के लिए संघर्ष बढ़ गया है। यह संघर्ष कठिन और चुलबुला है। तमाम प्रयत्नों के बावजूद आनलाइन शिक्षा की कमियों के कारण छात्रों को गुणवत्तापूर्ण शिक्षा नहीं मिल पा रही है। उच्च शिक्षा संस्थाओं में डिजिटल इंफ्रास्ट्रक्चर की कमी के चलते मुश्किलें हल होना आसान नहीं है। इस काल में शिक्षित छात्र किस हद तक नौकरी के काबिल होंगे या अपना कामकाज स्किल्ड तरीके से कर सकेंगे, यह एक सवाल है। हमारे अध्यापक भी एकेडेमिक डिलीवरी के मामले में पूर्णता का अनुभव नहीं कर पा रहे हैं। इसके लिए हमें उच्च शिक्षा की समग्रता को स्थापित करना होगा। इससे जुड़ी नीतियों को नयी शिक्षा नीति के दिशा-निर्देशों के अनुरूप पुन: परिभाषित और लक्षित करना होगा। यह काम करने के लिए सरकारी व्यवस्था को विद्वता के साथ तुरंत आगे आना होगा। तभी समस्या का हल होगा।", 
  "Topic127": "स्वतन्त्रत निदेशकों का मामला फिलहाल नियुक्ति के मुद्दे पर नयी चुनौतियों से रू-ब-रू है। इनके चलते प्रमोटर्स का अधिकार अब पहले जैसा नहीं रहा। इस परिवर्तन की चपेट में पांच सौ से अधिक प्रोन्नायक आ गये हैं। इसके चलते पांच सौ से अधिक अधिसूचित कम्पनियों के प्रमोटरों की अब तक चली आ रही निदेशक विषयक इजारेदारी खत्म हो गयी है। वैसे इससे कम्पनियों और उनके प्रमोटरों के रिश्तों में एक तरह के नये दौर की शुरुआत होगी, जिसके दूरगामी परिणाम भी सम्भव हो सकते हैं। इस सिलसिले में प्रतिभूति एवं एक्चेंज बोर्ड का वैसे कहना है कि इस परिवर्तन के बाद नियुक्तियों के लिए विशेष प्रस्ताव की जरूरत पड़ेगी। इसका व्यवहार में मतलब यह है कि नियुक्ति के पक्ष में जो प्रेशहोल्ड है वह अब आगे से ५० प्रतिशत की बजाय ७५ काफी बड़ा अन्तर है। अब हम शेयरधारकों के सवाल को इस परिप्रेक्ष्य में लेते हैं। शेयरधारक आंकड़ों पर नजर दौड़ाने के क्रम में सम्भवत: इससे लगभग ७० प्रतिशत कम्पनियों में ऐसी नियुक्तियों में प्रमोटरों का जो इजारेदारी है, वह हट जायगी। यह निष्कर्ष विश्लेषण-संश्लेषण ऐसी कम्पनियों को ध्यान में रखकर किया गया है जिनका बाजार पूंजीकरण कम से कम एक हजार करोड़ रुपये है। कुल मिलाकर ८८४ कम्पनियों पर यहां विचार किया गया है। खास कर इस तथ्य को ध्यान में रखकर कि उनका शेयर होल्डिंग डेटा मार्च, २०२१ के आगे तक उपलब्ध है। इनमें ५२५ कम्पनियां ऐसी रहीं जिनमें प्रोन्नायक की होल्डिंग ५० से ७५ प्रतिशत के बीच में थी। इस सिलसिले में विशेषज्ञों के एक तबके द्वारा यह दलील दी जाती है कि लोग ७५ प्रतिशत पर ज्यादा सावधान एवं सतर्क रहेंगे। यह भी सम्भव है कि प्रोन्नायक एवं नामित व्यक्ति मतदान के दौरान अस्वीकृत होने के चलते सतर्क और भयनीत रहें। अतीत में दस प्रतिशत से भी कम प्रस्तावों को संस्थागत निवेशकों के विरोध का सामना करना पड़ा है। ऐसा इसलिए भी सम्भव हुआ होगा कि प्रमोटर्स अपने उम्मीदवारों को किसी न किसी रूप में जिताने में सक्षम साबित हो जाते हैं। इस लक्ष्य को हासिल करने के लिए वह कई हथकंडे इस्तेमाल करते थे, जिनमें कई अशोभनीय थे। इसी क्रम में स्वतन्त्र निवेशक की नियुक्ति को भी दोषपूर्ण पाया गया है। ऐसा माना जाता है कि स्वतन्त्र निवेशक अल्पमत वाले निवेशकों के हितों की रक्षा करेंगे। विशेषकर ऐसे लोगों से जो उन्हें नियुक्त करते और भुगतान करते हैं। ऐसा सोचा जाता है कि सेबी द्वारा उठाये गये इस कदम से हितों के टकराव के मुद्दे का कुछ हद तक समाधान सम्भव हो सकेगा। यहां यह तथ्य काबिलेगौर है कि नियुक्ति के लिए प्रत्याशियों के चयन के लिए प्रक्रिया को विस्तार दिया गया है तथा उसे अधिक पारदर्शी बनाने का प्रयास किया गया है। मिसाल के लिए स्वतन्त्र निदेशक के पद के लिए नियुक्ति प्रक्रिया को अधिकाधिक पारदर्शिता प्रदान करने का प्रयास किया गया है। इसी क्रम में नामांकन और पारिश्रमिक समिति के गठन में भी परिवर्तन किया गया है। मिसाल के लिए स्वतन्त्र निदेशकों की संख्या का ५० प्रतिशत के स्थान पर ६६ प्रतिशत कर दिया गया है। नियामक ने अन्य कई कदम भी उठाये हैं। इनमें निवर्तमान स्वतन्त्र निदेशक के त्याग-पत्र को सार्वजनिक करना भी शामिल है। यह संशोधन १ जनवरी, २०२२ से प्रभावी होंगे। इन प्रस्तावित परिवर्तनों एवं संशोधनों को लेकर निरपेक्ष मतैक्य का अभाव सहज, स्वाभाविक एवं प्रत्याशित है। विशेषज्ञों के एक तबके का कहना है कि यदि सुझाये गये संशोधनों को लागू किया गया तो बेहतर परिणाम सम्भव है। लेकिन ऐसे विचारक भी हैं जो इस मत से असहमत है। उनका कहना है कि इन परिवर्तनों से कोई बुनियादी फर्क नहीं पड़ेगा। ऐसा तब तक रहेगा जबतक गुणात्मक परिवर्तन की शक्तियों की भूमिका में व्यापक एवं गहन परिवर्तन नहीं लाया जाता। ऐसा विचारक भी हैं जो सुझाये गये परिवर्तनों एवं संशोधनों को व्यापक यथार्थ से जोड़कर देखने-दिखाने के पक्षधर हैं। इतना तो कहा ही जायगा कि समूचे मुद्दे पर बुनियादी चिन्तन का दौर शुरू हो चुका है। अब यह देखना है कि यह किस हदतक हमें आगे ले जाने का प्रयास करता है और उस प्रयास में स्थायित्व कितना है। किसी भी प्रयास के वैये कई चरण होते हैं। महत्वपूर्ण बात इनके अंत:सम्बन्धों एवं विकास सूत्रों को समझना है। यदि ऐसा नहीं होता तो लफ्फाजी एवं सच्चे प्रयासों के बीच विभाजन-रेखा खींच पाना मुश्किल ही नहीं, लगभग असम्भव हो जायगा। हमें नहीं भूलना चाहिए कि पब्लिक संघटनों को लफ्फाज से मुक्त कर पाना एक बेहद मुश्किल काम है। ऐसा कई कारणों से सम्भव होता है लेकिन सबसे लफ्फाजों की भूमिका है। लफ्फाज अपनी भाषण कला के प्रदर्शन से लोगों को गुमराह करने में महारथ रखता है। सामान्य श्रेणी के व्यक्ति के लिए ही नहीं, बल्कि विशेष श्रेणी के व्यक्ति के लिए भी वह चुनौती पेश करता है। इस चुनौती के चलते प्राय: अच्छे से अच्छे व्यक्ति भी गुमराह हो जाते हैं और गलत निष्कर्ष पर जा पहुंचते हैं। ऐसे संघटनों की किसी भी देश में कमी नहीं है जो लफ्फाजों से कुप्रभावित पाये जाते हैं। यदि लफ्फाज अच्छा वक्ता हुआ तब तो स्थिति के उलझ  जाने की अधिक सम्भावना सामने आती है। लफ्फाजी के अलावा और भी ऐसे कारक हो सकते हैं जो पब्लिक संघटनों को सत्य से विपरीत दिशा में ले जा सकते हैं। इनमें सबसे महत्वपूर्ण एवं निर्णायक धन एवं सत्ता का दुरुपयोग है। हितों के टकराव को यह तत्व घटिया रूप एवं आयाम प्रदान करते हैं।", 
  "Topic128": "जम्मू-कश्मीर में तेजी से चल रही परिसीमन प्रक्रिया के बीच दिल्ली में प्रधान मंत्री नरेन्द्र मोदी की पहल पर आयोजित सर्वदलीय बैठक काफी सफल और सार्थक रही। अनुच्छेद ३७० हटाये जाने के बाद आयोजित पहली बैठक राज्य के विभिन्न दलों के नेताओं और केन्द्र सरकार के बीच द्विपक्षीय संवाद का प्रभावशाली माध्यम भी बना। सहभागी नेताओं ने खुले मन से अपनी बातें रखी और सरकार की ओर से भी विकास और बेहतरी के लिए भरोसेमंद वादे किये गये। प्रधान मंत्री नरेन्द्र मोदी ने आश्वस्त किया कि जम्मू-कश्मीर के नेताओं के साथ बैठक राज्य के सर्वांगीण विकास के लिए बेहद अहम है। उन्होंने नेताओं से यह भी कहा कि लोगों विशेष रूपसे युवाओं को जम्मू-कश्मीर का राजनीतिक नेतृत्व करना होगा और यह सुनिश्चित करना होगा कि उनकी आकांक्षाएं पूरी हों। प्रधान मंत्री ने के इस कथन के पीछे राज्य के युवाओं के लिए बड़ा सन्देश भी छिपा है। इससे उन्हें विकास की धारा और युवा राजनीति में सक्रिय होने का सन्देश दिया गया है, जो समय की मांग है। सहभागी नेताओं के साथ लम्बी वार्ता के उपरान्त प्रधान मंत्री ने भरोसा दिया है कि परिसीमन के बाद राज्य में विधानसभा के चुनाव कराये जायंगे जिससे कि निर्वाचित सरकार का गठन हो सके। साथ ही पूर्ण राज्य का दर्जा देने की मांग को भी पूरा करने का भरोसा दिया है। इसी क्रम में स्वराष्ट्रमंत्री ने स्पष्ट संकेत किया कि परिसीमन और विधानसभा चुनाव के बाद पूर्ण राज्य का वादा पूरा किया जायगा। उन्होंने कहा कि परिसीमन की प्रक्रिया और शान्तिपूर्ण चुनाव जम्मू-कश्मीर में पूर्ण राज्य की बहाली के प्रमुख मील के पत्थर हैं। सभी राजनीतिक पार्टियां चाहती हैं कि शीघ्र चुनाव कराये जायं। हम जम्मू-कश्मीर के सर्वांगीण विकास के लिए प्रतिबद्ध हैं और इस दिशा में आगे बढ़ रहे हैं। प्रधान मंत्री का भी यही सोचना है कि जम्मू-कश्मीर में जमीनी स्तर पर लोकतन्त्र को मजबूत करना है। वस्तुत: अनुच्छेद ३७० की समाप्ति के बाद जम्मू-कश्मीर में काफी बदलाव आया है। शान्ति और सुरक्षा के साथ विकास योजनाओं का लाभ लोगों को मिल रहा है। अब लोकतांत्रिक व्यवस्था को मजबूत करने के लिए जमीनी स्तर पर प्रयास शुरू कर दिये गये हैं। परिसीमन प्रक्रिया में तेजी इस बात का संकेत है कि वहां शीघ्र चुनाव कराये जायंगे और निर्वाचित सरकार सत्ता में आयगी। इसके लिए सभी लोग समय की प्रतीक्षा कर रहे हैं। अब अनुच्छेद ३७० का मुद्दा अर्थहीन हो चुका है। पीडीपीकी नेता महबूबा मुफ्ती ने यह प्रकरण उठाकर निन्दनीय कार्य किया है। आतंकवाद भारत ही नहीं, विश्व के लिए गम्भीर चिन्ता का विषय है। इनके सफाये के लिए वैश्विक साझेदारी के साथ ईमानदार प्रयास समय की मांग है। ऐसे में भारत के राष्ट्रीय सुरक्षा सलाहकार अजित डोभाल का यह कहना सर्वथा उचित है कि आतंकी संघटनों और उनके आर्थिक मददगारों के खिलाफ शिकंजा कसने के लिए संयुक्त काररवाई की जाय। दुशांवे में शंघाई सहयोग संघटन (एससीओ) के राष्ट्रीय सुरक्षा सलाहकारों की बैठक में राष्ट्रीय सुरक्षा सलाहकार अजित डोभाल ने कहा कि आतंकवाद पर संयुक्त राष्ट्र के प्रस्ताव के पूर्ण क्रियान्वयन के साथ घोषित आतंकवादी संस्थाओं के खिलाफ लक्षित प्रतिबन्धों को पूरी तरह लागू करने की जरूरत है। इसके लिए एससीओ को काररवाई का नेतृत्व करना चाहिए। पाकिस्तान स्थित आतंकवादी संघटन लश्कर-ए-तैयबा और जैश-ए-मोहम्मद से निबटने के लिए विशेष कार्य योजना बनाये जाने की जरूरत है, जिससे आतंक के आकाओं पर कानून का शिकंजा कसनेकी राह में आने वाले सभी रोड़ों को हटाया जा सके और उनके विरुद्ध काररवाई की जा सके। आतंकवादी संघटन डार्क वेब, आर्टिफिशियल इंटेलिजेंस, ब्लाक चेन और सोशल मीडिया का दुरुपयोग कर अपनी गतिविधियों को अंजाम देने में लगे हैं। ऐसे में उनकी इन सभी गतिविधियों को बंद करने के लिए ठोस उपाय करने होंगे। चीन और रूस के सामने पाकिस्तान के आतंकी संघटनों के बारे में बोलकर भारत ने अप्रत्यक्ष रूप से इन दोनों देशों पर पाकिस्तानी मदद न करनेका दबाव बढ़ा दिया है। यह जरूरी भी था, क्योंकि पाकिस्तान समर्थित आतंकवाद विश्व के लिए सबसे गम्भीर खतरा है। आतंकवाद के वित्तपोषण का मुकाबला करने के लिए अन्तरराष्ट्रीय मानकों को अपनाये जाने से आतंक को आर्थिक मदद करनेवालों पर भी शिकंजा कसा जा सकेगा। एससीओ की बैठक में भारत के राष्ट्रीय सुरक्षा सलाहकार अजित डोभाल ने जो मुद्दा उठाया है, वह विश्व शान्ति के हित में है, इसलिए एससीओ के सदस्य सभी देशों को मिलकर आतंकवाद के खिलाफ काररवाई करनी चाहिए।", 
  "Topic129": "देश में कोरोना के नये मामलों और मृतकों की संख्या में निरन्तर गिरावटकी प्रवृत्ति बनी हुई और ऐसा प्रतीत होता है कि दूसरी लहर अन्तिम दौर में है। मंगलवार को केन्द्रीय स्वास्थ्य मंत्रालय की ओर से जारी आंकड़ों के अनुसार पिछले २४ घण्टों में ३४ हजार ७०३ नये मामले आये और ५५३ मरीजों की मृत्यु हुई जबकि ५१ हजार ८६४ मरीज स्वस्थ हुए। इसके बावजूद १६ राज्यों के ७७ जिलों की स्थिति अब भी चिनताजनक बनी हुई है। इन राज्यों में अरुणाचल प्रदेश, राजस्थान, केरल, मणिपुर, त्रिपुरा, नगालैण्ड, सिक्किम, ओडिशा, असम, आंध्रप्रदेश, हिमाचल, छत्तीसगढ़, महाराष्ट्र, लक्षद्वीप, पुडुचेरी शामिल हैं। यहां टेस्ट पाजिटिविटी दर दस प्रतिशत से अधिक है। उत्तरपूर्व के सात राज्यों की स्थिति अधिक खराब है। यहां के ४८ जिलों के हालात चिन्ताजनक है। १६ राज्यों के ७७ जिलों में सख्त कदम उठाने की जरूरत है। एक दूसरी चिन्ता तीसरी लहर को लेकर है। वैज्ञानिक अभी एक मत नहीं हुए हैं कि तीसरी लहर कब आयगी और इसका स्वरूप कैसा होगा लेकिन भारतीय स्टेट बैंक (एसबीआई) की ताजा शोध रिपोर्ट में अनुमान व्यक्त किया गया है कि अगस्त में तीसरी लहर आ सकती है और सितम्बर में यह चरम पर पहुंच सकता है। अगस्त के मध्य में मरीजों की संख्या में दोबारा वृद्धि शुरू हो सकती है। वैश्विक आंकड़ों के आधार पर यह भी कहा जा रहा है कि तीसरी लहर दूसरी लहर से अधिक खतरनाक हो सकती है। तीसरी लहर का सामना करने के लिए केन्द्र और राज्य सरकारों ने काफी तैयारी की है जिससे कि दूसरी लहर के दौरान उत्पन्न भयावह स्थिति की पुनरावृत्ति नहीं हो सके। इन उपायों में टीकाकरण को प्रमुख माना जा रहा है। इसके लिए २१ जून से नयी नीति लागू की गयी है, जिससे कि अधिक से अधिक लोगों को टीके लगाये जा सकें। प्रारम्भ में टीकाकरण में तेजी अवश्य आयी लेकिन अब इसकी गति कमजोर पड़ गयी है। अनेक टीका केन्द्रों पर पर्याप्त मात्रा में टीके उपलब्ध नहीं हैं। वैज्ञानिकों का मानना है कि तीसरी लहर को रोकने के लिए प्रतिदिन ८६ से ८७ लाख लोगों का टीकाकरण आवश्यक है। देश में इस वर्ष दिसम्बर तक १३० करोड़ से अधिक आबादी के कम से कम ६० प्रतिशत को टीके की दोनों खुराक लगाने की जरूरत है। भारत में अब तक ३५ करोड़ २८ लाख लोगों को टीके लगाये जा चुके हैं। ऐसी स्थिति में टीकाकरण के लिए युद्ध स्तर पर कार्य करने की आवश्यकता है। साथ ही आम जनता को भी कोरोना प्रोटोकाल का कड़ाई से पालन करना होगा। अफगानिस्तान में लगातार बिगड़ते हालात के बीच तालिबान का कंधार एवं अन्य प्रान्तों के तीन और जिलों पर कब्जा उसकी बढ़ती ताकत और दिनों-दिन अफगानिस्तान पर मजबूत होती पकड़ का संकेत है। पिछले २४ घण्टे में कंधार के महत्वपूर्ण जिले पंजवेई और यवान पर कब्जा कर आतंकियों ने पूरे राज्य को अपने कब्जे में लेने की मंशा साफ कर दी है। कंधार के किसी जिले पर कब्जा तालिबान की बड़ी जीत है, क्योंकि इसी प्रान्त से तालिबान का अभ्युदय माना जाता है, जहां उसने १९९६ से लेकर २०२१ तक राज किया। इस जीत के बाद तालिबानी लड़ाकों का हौसला बुलन्द है। यहां बीस साल तक चले युद्ध के बाद अमेरिकी सैनिकों की वापसी के साथ आतंकी संघटन तालिबान का खौफ बढ़ गया है। लगातार मिल रही सफलता से एक ओर जहां आतंकियों के हौसले बुलन्दी पर है वहीं दूसरी ओर अफगान सैनिकों के हौसले पस्त होते दिख रहे हैं। इसका प्रत्यक्ष प्रमाण रविवार को यवान में कब्जे के दौरान १५० अफगान सैनिकों का आत्मसमर्पण के बाद तालिबान आतंकवादियों के साथ शामिल होना है। अफगान सरकार के अधिकारी भी इस बात को स्वीकार कर रहे हैं कि अफगान सैनिक आतंकियों को देखकर युद्ध क्षेत्र से भाग रहे हैं। यह बेहद चिन्ताजनक स्थिति है। इससे बड़ी चिन्ता अफगान सैनिकों का आतंकी संघटन में शामिल होना है, क्योंकि इससे सेना की गुप्त जानकारियां और रणनीति आतंकियों तक पहुंचने की प्रबल आशंका है। तेजी से बदलते हालात से अफगानिस्तान में संकट गहराता जा रहा है। तालिबान ने दावा किया है कि देश के चार सौ जिलों में से एक सौ जिलों पर उसने कब्जा कर लिया है। हालांकि सरकार ने तालिबान के इस दावे का खण्डन किया है, लेकिन यदि यह सत्य है तो स्थिति की गम्भीरता को आसानी से समझा जा सकता है। वैसे मौजूदा हालात चाहे जो भी हों, लेकिन यह आतंकी संघटन पांव पसार रहा है, इससे इनकार नहीं किया जा सकता है। इसकी बढ़ती ताकत और सक्रियता पूरे विश्व समुदाय के लिए खतरनाक है। इसपर अंकुश लगाने की जरूरत है। शान्ति के पक्षधर राष्ट्रों का दायित्व है कि इसके विरुद्ध एकजुट खड़े हों। भारत को विशेष सतर्क रहने की जरूरत है।", 
  "Topic130": "केन्द्र सरकार के मौजूदा कार्यकाल का तीसरा बजट कोरोना महामारी के बीच देश का पहला आम बजट था, जो बतौर वित्तमंत्री निर्मला सीतारमण का तीसरा बजट था। कुल ३४८३२३६ करोड़ रुपये के खर्चे का यह बजट ऐसे समय में पेश किया गया, जब देश की आजादी के बाद भारत पहली बार अधिकारिक तौर पर आर्थिक मंदी के दौर से गुजर रहा है। २०२१-२२ का यह बजट १९५२ के बाद सबसे खराब अर्थव्यवस्था की छाया में पहला बजट था। बजट में सरकार द्वारा आत्मनिर्भर भारत पर फोकस करने के अलावा मानव पूंजी नवजीवन संचार, स्वास्थ्य और कल्याण, इंफ्रास्ट्रक्चर को मजबूती देने की दिशा में काम, आकांक्षी भारत के लिए समावेशी विकास, इनोवेशन और अनुसंधान एवं विकास को प्राथमिकता दी गयी है। वित्तमंत्री ने बजट में प्रत्येक सेक्टर को कुछ न कुछ देने की कोशिश की गयी है। ग्रामीण क्षेत्र के विकास के साथ कृषि क्षेत्र पर भी ध्यान दिया गया है। प्रधानमंत्री के मुताबिक यह बजट सभी राज्यों के विकास पर जोर देने वाला बजट, जान भी जहान भी बरकरार रखने वाला बजट, नियम और प्रक्रिया को सरल बनाने वाला बजट है। उनका कहना है कि बजट को पारदर्शी बनाया गया है, जिसमें किसानों की आय बढ़ाने पर जोर दिया गया है। बजट में कई राज्यों में बुनियादी ढांचा परियोजनाओं की घोषणा करते हुए पूंजीगत व्यय को पिछले साल की तुलना में करीब ३४ फीसदी ज्यादा बढ़ाकर ५.५४ लाख करोड़ और देश का स्वास्थ्य बजट १३७ फीसदी बढ़ा कर ९४ हजार से २२३८४६ करोड़ रुपये किया गया है तथा कोविड टीकों पर ३५ हजार करोड़ रुपये खर्च करने का लक्ष्य है। अर्थव्यवस्था को रफ्तार देने के लिए सड़क, परिवहन, रेलवे तथा ऊर्जा जैसे बुनियादी क्षेत्रों में ३७ फीसदी ज्यादा बजट देने की घोषणा की गयी है। वित्त वर्ष २०२०-२१ के बजट में सूक्ष्म, लघु एवं मझोले उपक्रमों के लिए ७५७२.२० करोड़ रुपये आवंटित किये गये थे लेकिन सरकार द्वारा इस बार एमएसएमई के लिए आवंटन दोगुना कर १५७०० करोड़ रुपये कर दिया गया है। स्टार्टअप को टैक्स देने में जो शुरुआती छूट दी गयी थी, उसे ३१ मार्च २०२२ तक बढ़ा दिया गया है। प्रधानमंत्री रोजगार सृजन कार्यक्रम (पीएमईजीपी) तथा अन्य ऋण समर्थन योजनाओं के लिए आवंटन बढ़ाकर १२४९९.७० करोड़ रुपये किया गया है तो चालू वित्त वर्ष के लिए २८०० करोड़ रुपये है। चीन सीमा पर गतिरोध के बीच रक्षा बजट में २५ हजार करोड़ की वृद्धि हुई है, जिसमें २०७७६ करोड़ आधुनिकीकरण के मद में बढ़ाये गये हैं। रेलवे के लिए ११००५५ करोड़ रुपये की राशि आवंटित की गयी है। यह बजट पेश करना और सभी वर्गों का ख्याल रखना वित्तमंत्री के लिए बहुत बड़ी चुनौती थी क्योंकि कोरोना की वजह से देश में लाखों लोगों की मौत हो चुकी है और कोरोना काल में देश के स्वास्थ्य तंत्र की खस्ताहाली को लेकर बार-बार प्रश्नचिह्न लगे हैं, देश की अर्थव्यवस्था की स्थिति पूरी तरह डांवाडोल है, सरकारी खजाने में पैसे नहीं हैं। ऐसे में अर्थव्यवस्था को नये पंख देने के प्रयास करने के साथ सरकारी स्वास्थ्य व्यवस्था का पुनर्निर्माण करना सरकार के लिए बड़ी चुनौती है। हालांकि बजट पेश करने से पहले ही वित्तमंत्री ने कहा था इस बार का बजट सदी का सबसे बेहतर बजट होगा लेकिन कई वर्गों को इस बजट से पूरी तरह निराशा हाथ लगी है। अधिकांश लोगों का मानना था कि कोरोना की मार झेल रही जनता को टैक्स कम करके कुछ राहत देने का प्रयास किया जायगा लेकिन बजट में ऐसा कुछ नहीं दिखा। दरअसल टैक्स कम होने से ही आम आदमी की जेब में पैसा आयगा और उसकी जेब में पैसा होगा, तभी वह बाजार में खर्च करेगा, जिससे अर्थव्यवस्था को गति मिलेगी। भारत दुनिया की छठी सबसे बड़ी अर्थव्यवस्था है और कोरोना के दौर में भारत की चरमराई अर्थव्यवस्था धीरे-धीरे पटरी पर लौट भी रही है। अंतरराष्ट्रीय मुद्रा कोष के अनुसार वित्त वर्ष २०२१-२२ में भारत की विकास दर ११ प्रतिशत से अधिक होने की संभावना है। बजट में ग्रामीण बुनियादी ढांचे के लिए १४ हजार करोड़ की राशि आवंटित हुई है और नाबार्ड के तहत उपलब्ध राशि को दोगुना करके ५००० करोड़ की वृद्धि की गयी है। सरकारी बैंकों को २२ हजार करोड़ की मदद के अलावा सार्वजनिक क्षेत्र में बैंक का री-कैपिटलाइजेशन करने पर भी सरकार का फोकस है। सालभर से कोरोना की मार झेल रहे करदाताओं को उम्मीद थी कि सरकार आयकर स्लैब में बदलाव कर कुछ राहत देगी लेकिन वित्तमंत्री ने करदाताओं को इस दिशा में निराश किया। हालांकि आयकर में सुधार की घोषणा करते हुए ७५ वर्ष से ज्यादा उम्र के ऐसे बुजुर्गों को आयकर रिटर्न भरने से छूट दी गयी है, जिनकी आयका एकमात्र स्रोत पेंशन है। दरअसल कोरोना काल ने करोड़ों लोगों के रोजगार छीन लिये हैं, ऐसे में देशमें रोजगार के नये अवसर पैदा करना सरकार के लिए सबसे बड़ी चुनौती है। रोजगार तभी बढ़ेंगे, जब अर्थव्यवस्था में तेजी आयगी। लघु और मध्यम उद्योगों को प्रोत्साहित करने के लिए इस क्षेत्र में १५.७ लाख करोड़ रुपये की बड़ी राशि आरक्षित करने की घोषणा की गयी है। आत्मनिर्भर भारत की घोषणा के तहत देश की जीडीपी की १३ फीसदी राशि ऐसी योजनाओं पर खर्च करने की घोषणा हुई है। इस बार के बजट में सरकार द्वारा अपनी आय बढ़ाने के लिए विनिवेश और निजीकरण पर काफी जोर दिया गया है। वित्तमंत्री निर्मला सीतारमण ने कई सरकारी कम्पनियों के विनिवेश अर्थात् सरकार का हिस्सा बेचने की घोषणा की है। इस साल १.७५ लाख करोड़ रुपये का विनिवेश लक्ष्य रखा है और पहली बार इस तरह से सरकारी सम्पत्तियों की बिक्री शुरू होगी। सरकार ने एलआईसी में अपना एक हिस्सा बेचने का भी निश्चय किया है। बीमा क्षेत्र में प्रत्यक्ष विदेशी निवेश (एफडीआई) की सीमा अभी तक ४९ फीसदी तक थी, जिसे सरकार ने ७४ फीसदी तक बढ़ाने का ऐलान कर दिया है। सरकार का मानना है कि यदि लक्षित सरकारी सम्पत्तियों की बिक्री हो सकी तो घाटा कम रखने में मदद मिलेगी। किसान आन्दोलन के बीच बजट में कृषि क्षेत्र में कृषि कर्ज का लक्ष्य १६.५ लाख करोड़ रुपये रखा गया है, साथ ही सरकार ने ऑपरेशन ग्रीन स्कीम की भी घोषणा की है, जिसमें कई फसलों को शामिल कर किसानों को लाभ पहुंचाया जायगा। कुल मिलाकर देखा जाय तो केन्द्रीय बजट में सरकार का फोकस बुनियादी संरचना पर निवेश बढ़ाने को लेकर रहा है और आर्थिक विकास को गति देने के भरपूर प्रयास किये गये हैं। हालांकि लोगों को सीधे तौर पर कोई बड़ी राहत नहीं दी गयी है लेकिन उन पर कोई अतिरिक्त भार भी नहीं लादा गया है। आर्थिक विशेषज्ञों के मुताबिक बजट में भले ही गरीबों या आम लोगों को अपने लिए कुछ मिलता नहीं दिख रहा हो लेकिन अर्थव्यवस्था को ऑक्सीजन देने के लिए यह ठीक-ठाक बजट साबित हो सकता है।", 
  "Topic131": "दुनिया के देशों में कोरोना के कारण जान गंवाने वाले लोगों की संख्या में अमेरिका और ब्राजील के बाद हिन्दुस्तान तीसरा देश हो गया है। हालांकि कोरोना की दूसरी लहर अधिक जान लेवा सिद्ध हुई। कोरोना की दूसरी लहर की भयावहता को इसी से समझा जा सकता है कि इसने देश को संभलने का ही अवसर नहीं दिया और कोरोना संक्रमितों में संक्रमण का असर इतना व्यापक रहा कि देश में जगह-जगह आक्सीजन के लिए मारामारी हो गयी तो जीवनरक्षक वेंटिलेटरों की कमी आ गयी। स्थिति की भयावहता को इसी से समझा जा सकता है कि जीवनरक्षक दवाओं तक की कालाबाजारी आम हो गयी। दूषित मानसिकता के लोगों ने इस संकट काल को भी कमाई का अवसर बनाने में कोई कमी नहीं छोड़ी, यहां तक कि अस्पतालों में आक्सीजन बेड दिलाने तक के रुपये वसूलने में लोगों को शर्म नहीं आयी। दरअसल यही समय पश्चिम बंगाल सहित कुछ राज्यों की विधानसभाओं के चुनाव का रहा तो दूसरी ओर संक्रमण के तेजी से फैलने के अन्य कारण भी मौजूद रहे। चाहे इस दौरान शादी-विवाह आदि आयोजन रहे हों या किसान आन्दोलन या अन्य रैलियां। यही कारण रहा कि मानवीय नुकसान का जितना नुकसान कोरोना के पहले दौर में नहीं हुआ, उससे कहीं अधिक नुकसान दूसरी लहर में लोगों को भुगतना पड़ा। हालांकि अब देश में टीकाकरण भी रफ्तार पकडऩे लगा है। परन्तु इस सबसे यह सबक अवश्य मिला है कि लोग अभी से तीसरी लहर की आशंका को लेकर गंभीर होने लगे हैं। पहले दौर से भी अधिक डरावनी तस्वीर दूसरी लहर में देखने को मिली और अनेक बच्चों ने अपने माता-पिता में से किसी एक को तो कई बच्चों ने तो दोनों को ही इस लहर में खो दिया। कोरोना की पहली लहर को जिस तरह से देशव्यापी लाकडाउन के माध्यम से प्रभावी तरीके से निबटा गया और चाहे आलोचना का ही विषय हो परन्तु ताली-थाली-घडिय़ाल बजाने और फिर दीपक जलाकर जिस तरह से मनोवैज्ञानिक चेतना जागृत की गयी उसका असर कहीं न कहीं सकारात्मक ही रहा। परन्तु ज्यों ही लाकडाउन हटा, जिन्दगी पटरी पर लौटने लगी तो लोगों ने कोरोना के प्रति गम्भीरता को ही नकार दिया और उसका परिणाम दूसरी लहर के रूप में समूचे देश को भुगतना पड़ा। हालांकि भारत से कहीं कम आबादी वाले अमेरिका ने छह लाख बीस हजार लोगों को खोया है तो ब्राजील ने पांच लाख बीस हजार लोगों से अधिक को खोया है। सवाल यह नहीं है कि किस देश ने कितने लोगों को कोरोना के कारण खोया, अपितु कोरोना या इसी तरह की महामारी में एक भी जान जाने को उचित नहीं ठहराया जा सकता और अब तो कोरोना की तीसरी लहर का भय सताने लगा है। जिस तरह से बच्चों को लेकर तीसरी लहर में आशंका व्यक्त की जा रही है उससे लोग सजग और भयभीत होने लगे हैं। एक बात साफ है कि कोरोना के इस दौर में देश में दोनों ही तरह की स्थितियों का सामना किया है। एक ओर जहां आक्सीजन सिलेण्डर या आक्सीजन बेड की तलाश में लोग भटकते देखे गये, यहां तक कि आक्सीजन की कमी के कारण मौत के आगोश में समाते देखे गये तो दूसरी और समग्र प्रयासों से हालात को काबू में करने के साझा प्रयास भी किये गये। कोरोना के पहले दौर में जहां पीपीई किट और वेंटिलेटरों को लेकर मारामारी रही तो दूसरे दौर में आक्सीजन की मारामारी आम हो गयी। इतनी अधिक मात्रा में मास्क और सेनेटाइजर की मांग पहली बार देखी गयी। परन्तु देश के जज्बे को सलाम करना होगा कि दोनों ही स्थितियों से जल्दी ही काबू पा लिया गया। आज हालात यह हो गये हैं और जिस तरह के समाचार आम हो रहे हैं उससे यह साफ हो गया है कि आने वाले दिनों में अब देश के किसी भी चिकित्सा केन्द्र पर आक्सीजन की कमी नहीं रहने वाली है। इसी तरह से वेंटिलेटरों की कमी भी नहीं रहेगी। लगभग डेढ़ से दो माह में इस तरह की व्यवस्था सुनिश्चित करने के प्रयास निश्चित रूप से सराहनीय है तो केन्द्र एवं राज्यों की सरकारों का इसके लिए साधुवाद करना होगा। हमें यह नहीं भूलना चाहिए कि अन्य देशों और हमारे देश की परिस्थितियों में बड़ा अन्तर है। हमारे यहां की आबादी ही १३५ करोड़ से अधिक है। दुनिया के कई देशों को मिलाकर भी इतनी आबादी नहीं है। ऐसे में इतने बड़े स्तर पर व्यवस्थाओं को अंजाम देना चुनौती भरा रहा है। कोरोना से देश में पहली मौत जहां १२ मार्च, २०२० को हुई और करीब छह माह बाद एक अक्तूबरको मौत का आंकड़ा एक लाख को छू गया, वहीं दूसरी लहर की भयावहता को इसी से समझा जा सकता है कि २४ अप्रैल, २०२१ को दो लाख और अगले २३ दिनों में यानी कि २० मई, २०२१ को तीन लाख लोगों की कोरोना के कारण मौत हो गयी। इसके बाद अगले ४२ दिन यानी कि एक जुलाई को यह आंकड़ा बढ़कर चार लाख की मौतको छू गया। हालांकि अब हालात में तेजी से सुधार हो रहा है। देश में ३४ करोड़ से अधिक लोगों को वैक्सीन लग गयी है तो कोरोना को मात देने वालों की दर भी ९७ प्रतिशत से अधिक हो गयी है। इन सब हालातों के बावजूद अब अधिक सतर्कता की आवश्यकता है और इसका एक बड़ा कारण से संभावित तीसरी लहर ही है। क्योंकि माना जा रहा है कि तीसरी लहर ने इंग्लैण्ड में दस्तक दे दी है और विशेषज्ञों की माने तो सितंबर के बाद यह कभी भी आ सकती है। अक्तूबर-नवंबर में पीक पर रहने की संभावना व्यक्त की जा रही है। ऐसे में वैक्सीनेशन में तेजी लाने के साथ ही सुरक्षा मानकों की पालना में सख्ती करनी ही होगी। लाकडाउन में छूट के चलते अब अधिक अहतियात बरतने की आवश्यकता है। सभी को मालूम है कि स्टे होम-स्टे सेफ अधिक दिन तक नहीं चल सकता। ऐसे में बिना आवश्यकता के बाहर नहीं निकलने और मास्क लगाने, बार-बार हाथ धोने, सेनेटाइजर के उपयोग और दो गज की दूरी की पालना सख्ती से करनी ही होगी। जिस तरह से देश ने कोरोना के कारण चार लाख लोगों को खोया है, अब वह स्थिति नहीं आनी चाहिए और इसके लिए सरकार की ओर देखने के स्थान पर हमें हमारी सुरक्षा खुद सुनिश्चित करनी होगी, तभी कोरोना के इस दौर से बचकर निकला जा सकेगा। हमें हमारे दायित्व के प्रति अब अधिक सजग होना होगा।", 
  "Topic132": "सतत अभ्यास द्वारा शरीर एवं मन को इच्छानुवर्ती बनाया जा सकता है तथा असामान्य कार्य करने के लिए भी सहमत किया जा सकता है। बुद्धिमान होते हुए भी विद्यार्थी यदि पाठ याद न करे, पहलवान व्यायाम छोड़ दे, संगीतज्ञ, क्रिकेटर अभ्यास करना छोड़ दें, चित्रकार तूलिका का प्रयोग न करे, कवि भाव संवेदनाओं को संजोना छोड़ बैठे तो उसकी प्राप्त क्षमता भी क्रमश: क्षीण होती जायगी और अंतत: लुप्त हो जायगी, जबकि बुद्धि की दृष्टि से काम पर सतत अभ्यास में लगे, व्यक्ति अपने अन्दर असामान्य क्षमताएं विकसित कर लेते हैं। निश्चित समय एवं निर्धारित क्रम में किया गया प्रयास मनुष्य को किसी भी प्रतिभा का स्वामी बना सकता है। मानव शरीर अनगढ़ है और वृत्तियां असंयमित। इन्हें सुगढ़ एवं सुसंयमित करना ही अभ्यास का लक्ष्य है। अनगढ़ काया एवं मन अनभ्यस्त होनेके कारण सामान्यतया किसी भी नये कार्य को करने के लिए तैयार नहीं होते। उलटे अवरोध खड़ा करते हैं। उन्हें व्यवस्थित करने के लिए निरंतर अभ्यास की आवश्यकता पड़ती है। अभ्यास से ही आदतें बनती हैं और अंतत: संस्कार का रूप लेती हैं। परोक्ष रूप से अभ्यास की यह प्रक्रिया ही व्यक्तित्व का निर्माण करती है। अनेक लोग किसी कार्य को करने में अपने को असमर्थ जानकर प्रयास नहीं करते हैं। फलस्वरूप कुछ विशेष कार्य नहीं कर पाते, अपनी मान्यताओं के अनुरूप हेय एवं असमर्थ ही बने रहते हैं। जबकि किसी भी कार्य को करने का संकल्प करने एवं आत्मविश्वास जुटा लेने वाले व्यक्ति उसमें अवश्य सफल होते हैं। आत्मविश्वास की कमी एवं प्रयास का अभाव ही मनुष्य को आगे बढऩे से रोकता है। सामान्यत: लोग कुछ दिनों तक तो बड़े उत्साह के साथ किसी भी कार्य को करने का प्रयास करते हैं, परन्तु अभीष्ट सफलता तुरंत न मिलने पर प्रयत्न छोड़ देते हैं। फलस्वरूप असफल सिद्ध होते हैं। जबकि धैर्य एवं मनोयोगपूर्वक सतत अभ्यास में लगे व्यक्ति असामान्य क्षमताएं तक विकसित कर लेते हैं। अभ्यास आदतों का रूप लेने पर चमत्कारी परिणाम प्रस्तुत करते हैं। अभ्यास की प्रक्रिया से शारीरिक, मानसिक क्षमताओं का विकास ही नहीं, रोगों का निवारण भी किया जा सकता है। मानवीय काया एवं मन में विकास की असीम संभावनाएं हैं। निर्धारित लक्ष्य की ओर प्रयास चल पड़े और उसमें धैर्य एवं क्रमबद्धता का समावेश हो जाय तो असंभव समझे जाने वाले कार्य भी संभव हो सकते हैं। उसके लिए सतत प्रयास करना पड़ता है। शरीर एवं मन को निर्धारित लक्ष्य के लिए अभ्यस्त करना होता है। तभी हम अपने लक्ष्य तक पहुंच सकते हैं। अभ्यास करने से ही सफलता मिलती है और हम अपनी मंजिल पा सकते हैं। एक मिसाल के पीछे केवल एक ही भाव है कि गुरु का ध्यान किया हुआ कर्म ही प्रधान हो जाता है। कई बार इनसान  सोच लेता है कि आज भले मेला देखो, वहां हाजिरी तो लग ही जायगी। दिमाग जो सोचता है उसमें बनावट हुआ करती है। वास्तव में भक्ति दिमाग का विषय नहीं, बल्कि हृदय का विषय है। जो अंदर-बाहर से एक होकर निर्मल भाव से भक्ति में लग जाते है। सेवा का महत्व सेवादार ही समझता है। वही जानता है कि भक्ति क्या है। भक्त एक खिला हुआ फूल होता है और भक्ति उसकी महक हुआ करती है। भक्त हमेशा अर्पित भाव से जीवन व्यतीत कर देता है। इस निरंकार परमात्मा के आगे सर्वस्व अर्पण कर देता है। हमारे शरीर के ऊपर लगा हुआ चेहरा, हमारे शरीर की पहचान बनता है, इसी बात को जब दांत ने कहा तो उसके बाद इसके उलट भी एक बात ध्यान में आयी कि शरीर, जिस का सिर नहीं, उसकी कोई पहचान नहीं है। इसी तरह जो अपने शीश को अर्पण कर देता है, उसकी अपनी पहचान बाकी रह नहीं जाती। वह जिसको शीश देता है, उस जैसा हो जाता है। भक्त की यह भावना होती है कि अपने होमे रूपी शीशे को अर्पित कर देता है। इसको अपने पास नहीं रखता। अहंकार में यह नहीं कहते कि मैं करनेवाला हूं, मैं यह सब करता हूं, मेरे पास बड़ी विद्या है, मैं बहुत नयी चीजें बना लेता हूं। ऐसा व्यक्ति तो अपने आपको ही कर्ता मान बैठता है, अपने सिर पर ही सेहरा बांधना चाहता है। भक्त महापुरुष सेवा कर के भी कर्ता भाव नहीं रखते। सेवा का कर्ता खुद को न मान कर प्रभु की कृपा मानते और जानते हैं। महापुरुष जो भी कार्य करते हैं हमेशा अर्पण भाव से करते हैं। महापुरुष जो भी कार्य करते हैं, यही मानते हैं कि यह किस प्रकार भले काम में लग रही है और मैं कौन हूं करने वाला। दाता तू ही अवसर प्रदान कर रहा है, जो यह सेवा का मौका मिल रहा है। सेवा करते हुए मेवा भी तभी प्राप्त होता है, जैसे कहा है हृदय से जो सेवा करता है, वह कोई स्वार्थ या लालसा रखे बिना ही इस सेवा के मार्ग पर चलता है। भक्ति तो संसार भी कर रहा है, लेकिन परमात्मा के बिना जाने जो भक्ति की जाती है उसका कोई लाभ नहीं मिलता। भक्ति का आरंभ ही तब होता है, जब प्रभु को पाकर इसके साथ नाता जोड़ लिया जाता है। यदि हमारे जीवन में कोई आया ही नहीं तो हम प्यार किससे करेंगे। जैसे बिजली का कनेक्शन ही यदि हमारे घर तक नहीं आया तो हम चाहे कितने ही बल्ब खरीद लें।", 
  "Topic133": "कश्मीर में सुरक्षा व्यवस्था के मोरचे पर नयी चुनौती सामने आयी है, जिससे सुरक्षाबलों की दिक्कतें बढ़ गयी हैं। नयी चुनौती हाईब्रिड आतंकियों या पार्टटाइम आतंकियों से उत्पन्न हुई है। नयी परिपाटी के इन आतंकियों की संख्या बढ़ रही है, जिन्हें पहचानना भी जटिल कार्य है। ऐसे आतंकियों को पाकिस्तान और उसकी खुफिया एजेंसी आईएसआई का संरक्षण प्राप्त है। इनके निर्देश पर हाईब्रिड आतंकी घटनाओं को अंजाम देते हैं। ऐसे आतंकियों को चरमपंथी के तौर पर चिह्नित नहीं किया गया है लेकिन वे इतने कट्टरपंथी हैं कि किसी भी घटना को अंजाम दे सकते हैं। घटनाओं को अंजाम देने के बाद वे अपनी सामान्य दिनचर्या में लौट आते हैं जिससे कि किसी को कोई सन्देह नहीं होने पाये। ऐसे लोगों पर शक करना या उन्हें चिह्नित करना बहुत ही कठिन है। विगत कुछ सप्ताह के दौरान श्रीनगर सहित घाटी में आसान लक्ष्यों पर बड़े हमले हुए हैं, जिन्हें हाईब्रिड के आतंकियों ने अंजाम दिया है, जिनके नाम चिह्नित आतंकियों की सूची में नहीं है। इससे सुरक्षाबलों की परेशानी बढ़ गयी है। इन पर नजर रखना भी कठिन है क्योंकि ये पूरी तरह से सामान्य व्यक्ति जैसे दिखते हैं। सुरक्षाबल के अधिकारियों का मानना है कि हताश आतंकी अपने तौर-तरीकों में बदलाव कर रहे हैं। नयी परिपाटी के आतंकियों ने हत्या और हमले की कई घटनाओं को अंजाम दिया है लेकिन इन्हें पकड़ पाना कठिन है। आईएसआई सामान्य लोगों को निशाना बनाने के लिए पार्टटाइम आतंकियों की सहायता लेती है। ऐसे लोग स्लीपर सेल की भांति होते हैं। घाटी में अशान्ति पैदा करने के लिए पाकिस्तान और आईएसआई की यह नयी रणनीति है। दहशत फैलाने के लिए अस्थायी तौर पर किराये के हत्यारों का इस्तेमाल किया जा रहा है। सुरक्षा एजेंसियों का मानना है कि इसके लिए योजनाबद्ध ढंग से कार्य किया जा रहा है। भारतीय सुरक्षा एजेंसियों को अब ऐसे हाईब्रिड आतंकियों से मुकाबला करने के लिए विशेष रणनीति बनानी होगी और ऐसे आतंकियों का सफाया करने के लिए सघन अभियान भी चलाना होगा। यह चुनौतीपूर्ण कार्य है, जिसमें स्थानीय गुप्तचर तंत्र की बड़ी भूमिका हो सकती है। स्थानीय जनता को भी विश्वास में लेने के साथ ही संदिग्ध लोगों पर सतर्क दृष्टि रखने की जरूरत है। देश में वरिष्ठ नागरिकों के फिक्स डिपाजिट की ब्याज से होने वाली कमाई में लगातार गिरावट उनकी दिक्कतें बढ़ाने वाली हैं। पिछले दस सालों में जमा धन पर ब्याज की रकम लगभग ४५ प्रतिशत घटी है, वहीं बुजुर्गों की दूसरी बचत स्कीमों में भी ब्याज में कमी देखने को मिली है, जिसके चलते जमा पर होने वाला फायदा लगातार घटता ही जा रहा है और उनकी परेशानियां भी लगातार बढ़ती जा रही हैं। आंकड़ों पर नजर डालें तो साल २०११ में सरकारी बैंकों में बुजुर्गों के जमा धनराशि पर ९.७५ प्रतिशत ब्याज मिलता था, वहीं साल २०२१ में एक साल के जमा पर ५.५ प्रतिशत पर पहुंच गया है। इससे ब्याज की कमाई का बड़ा हिस्सा घटने लगा है, जो इनके लिए शुभ संकेत नहीं है। ब्याज पर मिलने वाला लाभ ही बुजुर्गों के जीवनयापन के लिए एकमात्र आय का स्रोत है। आज के दौर में सबसे ज्यादा दिक्कत में बुजुर्ग हैं। एक ओर उनकी आय घटती जा रही है तो दूसरी ओर महंगी सुरसा की मुंह की तरह बढ़ती जा रही है। इससे न सिर्फ बुजुर्गों की दिक्कतें बढ़ी हैं, बल्कि वे मानसिक रूप से तनावग्रस्त भी होते जा रहे हैं। इसके अतिरिक्त भी वरिष्ठ नागरिकों के समक्ष समस्याएं बहुत हैं। विशेष कर पारिवारिक परिवेश जहां वे खुद को पूरी तरह उपेक्षित महसूस करते हैं। परिवार का कोई भी सदस्य इनकी सुनने वाला नहीं है जिससे शारीरिक रूप से कमजोर इनकी व्यथा को आसानी से समझा जा सकता है। शारीरिक, मानसिक के बाद अब आर्थिक रूप से कमजोर होती इनकी स्थिति चिन्तनीय है। सरकार को इनकी दिन-ब-दिन होती जा रही दयनीय दशा पर ध्यान देना चाहिए। बुजुर्गों की स्थिति सुधारने के लिए राहतकारी कदम उठाना होगा। इसके लिए विशेष रणनीति बनाने की जरूरत है।", 
  "Topic134": "वित्तमंत्री ने राहत पैकेज में स्वास्थ्य, पर्यटन और छोटे कर्जदारों के लिए ऋण गारंटी योजना की घोषणा के अलावा आपात ऋण सुविधा योजना (ईसीएलजीएस) की रकम बढ़ाने के साथ आत्मनिर्भर भारत रोजगार योजना का दायरा भी बढ़ाया गया है। गौरतलब है कि नये राहत पैकेज में अर्थव्यवस्था के लिए आठ विभिन्न प्रकार के राहत उपायों की घोषणा की गयी है। निश्चित रूप से राहत के कदम बेहतर तरीके से लक्षित हैं। राहत उपाय विभिन्न क्षेत्रों को महामारी के कारण मची उथल-पुथल से निबटने में मददगार होंगे। ताजा घोषणाएं प्रमुख रूप से दूसरी लहर से विशेष रूप से प्रभावित विभिन्न क्षेत्रों को पटरी पर लाने और कारोबारों को ऋण की उपलब्धता सुधारने पर केंद्रित हैं। ईसीएलजीएस राशि बढ़ाये जाने से नकदी प्रवाह को अहम समर्थन मिल सकेगा। चूंकि पर्यटन और होटल क्षेत्र सबसे ज्यादा प्रभावित क्षेत्रों में हैं, अतएव इस क्षेत्र के लिए राहत पैकेज से संपूर्ण अर्थव्यवस्था लाभान्वित होगी। यदि हम नये राहत पैकेज के प्रमुख प्रावधानों को देखें तो सरकार कोरोना से प्रभावित क्षेत्रों को १.१ लाख करोड़ रुपये की ऋण गारंटी बढ़ायगी। ब्याज दर के कारण अस्पतालों तथा अन्य सेवा प्रदाताओं को क्षमता बढ़ाने का प्रोत्साहन मिलेगा। सरकार पर्यटन से जुड़े लोगों के ऋण की भी गारंटी देगी। स्वास्थ्य क्षेत्र में सरकार चालू वित्त वर्ष में बच्चों की देखभालपर बड़ी राशि व्यय करेगी। इससे बच्चों की स्वास्थ्य की समस्याओं के निराकरण के लिए क्षमता बढ़ाने में योगदान मिलेगा। गत वर्ष २०२० में घोषित इमरजेंसी क्रेडिट लाइन गारंटी योजना की कुल सीमा में १.५ लाख करोड़ रुपये का इजाफा किया गया है। इससे छोटे उद्यमियों और कारोबारियों को कार्यशील पूंजी जुटाने में मदद मिलेगी। सरकार के द्वारा सूक्ष्म वित्त संस्थानों द्वारा करीब २५ लाख लोगों को प्रदत्त १.२५ लाख रुपये तक के ऋण को गारंटी प्रदान किये जाने और ऋण कम ब्याज दर पर उपलब्ध होने से छोटे कारोबारियों और उद्यमियों को कारोबारी गतिविधियां दोबारा शुरू करने में सहायता मिलेगी। गौरतलब है कि जिस तरह कोरोना की दूसरी घातक लहर से अर्थव्यवस्था में गिरावट के साथ आर्थिक-सामाजिक मुश्किलें तेजी से बढऩे का परिदृश्य दिखाई दे रहा है, उसके मद्देनजर नये राहत पैकेज की जरूरत अनुभव की जा रही थी। यदि हम वैश्विक वित्तीय संघटनों एवं क्रेडिट रेटिंग एजेंसियों की अध्ययन रिपोर्टों में विकास दर में बड़ी कमी आने की बात कही जा रही है। २३ जून को मूडीज इन्वेस्टर्स सर्विस ने भारत के वृद्धि दर के अनुमान को घटाकर ९.६ प्रतिशत कर दिया है, जो पिछले अनुमान में १३.९ प्रतिशत था। रिपोर्ट में कहा कि उच्च आवृत्तिवाले आर्थिक संकेतक बताते हैं कि कोरोना की दूसरी लहरने अप्रैल और मई में भारत की अर्थव्यवस्था को प्रभावित किया। वायरस के फिर से उभरने के कारण भारत की २०२१ की वृद्धि अनुमान को लेकर अनिश्चितता बढ़ी है। रिपोर्ट में कोरोना टीकाकरण की निम्न दर को लेकर चिंता जतायी गयी है। इसमें कहा गया है कि तेजी से टीकाकरण कर आर्थिक नुकसान घटाया जा सकता है। उल्लेखनीय है कि अभी जहां कोरोना महामारी की पहली लहर से मिली भारी गिरावट से देश की अर्थव्यवस्था पूरी तरह उबर नहीं पायी है, वहीं अब उसके सामने कोरोना की दूसरी घातक लहर के नुकसान दिखाई देने लगे हैं। ऐसे में केंद्र सरकार, विभिन्न राज्य सरकारों और आरबीआई ने महामारी की दूसरी लहर के बीच अर्थव्यवस्था के विभिन्न क्षेत्रों तथा महामारी से पीडि़त लोगों की मदद के लिए कई कदम आगे बढ़ाये हैं। यदि हम केंद्र सरकार के द्वारा घोषित राहत पैकेज के अलावा पिछले दो महीनों में घोषित किये गये आर्थिक-सामाजिक राहत के प्रावधानों को देखें तो केंद्र सरकार ने गरीब परिवारों के लिए एक बार फिर मई २०२१ से प्रधान मंत्री गरीब कल्याण अन्न योजना शुरू की है। इससे ८० करोड़ लाभार्थी लाभान्वित होंगे। प्रधान मंत्री गरीब कल्याण अन्न योजना पर २६००० करोड़ रुपये से ज्यादा खर्च होंगे। यह भी महत्वपूर्ण है कि आरबीआई ने व्यक्तिगत कर्जदारों एवं छोटे कारोबारों के लिए कर्ज पुनर्गठन की जो सुविधा बढ़ायी है और कर्ज का विस्तार किया है, उससे छोटे उद्योग-कारोबार को लाभ होगा। इस नयी सुविधा के तहत ५० करोड़ रुपये तक के बकाये वाले वह कर्जदार अपना ऋण दो साल के लिए पुनर्गठित करा सकते हैं, जिन्होंने पहले मारेटोरियम या पुनर्गठन का लाभ नहीं लिया है। स्वास्थ्य क्षेत्र की वित्तीय जरूरतों को पूरा करने के लिए आरबीआई ने ५०,००० करोड़ रुपये की नकदी की व्यवस्था की है। इसके अलावा आरबीआई ने ४ जून को पर्यटन, होटल और विमानन जैसे उन क्षेत्रों के लिए १५००० करोड़ रुपये के नकदी समर्थन की घोषणा की, जो महामारी की दूसरी लहर से ज्यादा प्रभावित हुए हैं। देश की अर्थव्यवस्था को गिरावट से रोकने एवं गतिशील करने के लिए टीकाकरण की सफलता जरूरी है। केंद्र की सबके लिए नि:शुल्क टीकाकरण नीति लागू होने के पहले दिन ८५ लाख से अधिक टीके लगाये गये हैं। निश्चित तौर पर टीकाकरण में वृद्धि के लिए केंद्र द्वारा जून २०२१ में टीकाकरण की नीति में किया गया बदलाव बड़ी वजह है। इसके तहत अब १८ वर्ष से अधिक उम्र के सभी लोगों के लिए भी नि:शुल्क टीके लगाये जा रहे हैं। लेकिन इस वर्ष दिसंबर तक सबके लिए टीकाकरण का लक्ष्य पूरा करने के लिए प्रतिदिन करीब ९० लाख टीके लगाने होंगे। अबतक देश में जनसंख्या के पांचवें हिस्से को टीका लग चुका है। इनमें बड़ी तादाद ऐसे लोगों की है, जिन्हें केवल एक टीका लगा है। टीकाकरण के मामले में हम अभी ब्राजील से बहुत पीछे हैं। ब्राजील ने अपनी आबादी के ४० फीसदी हिस्से को टीका लगा दिया है। चीन में आबादी के करीब ९० फीसदी और अमेरिका में करीब ९५ फीसदी हिस्से का कोरोना टीकाकरण हो चुका है। इस बात पर ध्यान दिया जाना होगा कि पिछले वर्ष २०२० में कोरोना की भीषण चपेट में आये कई पश्चिमी देशों ने अपने उद्योग-कारोबार को सामान्य बनाने और अर्थव्यवस्था को गतिशील करने में टीकाकरण पर व्यय को बेहतर विकल्प माना है। ऐसे में टीकाकरण की गति आनेवाले समय में और तेज करने से जहां कोरोना चिंताओं को कम किया जा सकेगा, वहीं अर्थव्यवस्था को गतिशील किया जा सकेगा। हम उम्मीद करें कि सरकार ने कोरोना से निर्मित मानवीय पीड़ाओं और आर्थिक-सामाजिक मुश्किलों को कम करने के साथ विकास दर बढ़ाने हेतु २८ जून को जिस राहत पैकेज का ऐलान किया है, उसका शीघ्रतापूर्वक क्रियान्यवन किया जायगा। हम उम्मीद करें कि अब सरकार राहत पैकेज के अलावा नयी मांग के निर्माण हेतु लोगों की क्रयशक्ति बढ़ाने के लिए व्यक्तिगत स्तर पर कर में कटौती सहित आर्थिक प्रोत्साहनों के लिए भी रणनीतिक रूप से आगे बढ़ेगी।", 
  "Topic135": "विश्व में ऐसा कोई द्विपक्षीय रिश्ता नहीं है जो इतना व्यापक, जटिल और गुणात्मक तौर पर समृद्ध हो, जितना कि अमेरिका और भारत का है। हम रक्षा, आतंकवाद से मुकाबले, साइबर सुरक्षा, व्यापार, निवेश, ऊर्जा, पर्यावरण, स्वास्थ्य, शिक्षा, विज्ञान तथा प्रौद्योगिकी, कृषि, अंतरिक्ष और बहुत-से अन्य क्षेत्रों में आपसी सहयोग कर रहे हैं। पिछले दो दशकों के दौरान जहां हमारी रणनीतिक भागीदारी उच्चतर स्तर की ओर बढ़ती रही है, वहीं पिछले चार साल का समय आकांक्षाओं और उपलब्धियों के तौर पर उभरा है। हमारे राजनयिक समन्वय का प्रवाह भारत के उत्थान में मदद की अमेरिकी प्रतिबद्धता और स्वतंत्र तथा मुक्त हिंद-प्रशांत क्षेत्र को लेकर हमारी साझा दृष्टि से संचालित है। हालांकि हिंद-प्रशांत की अवधारणा कई वर्षों से आकार ले रही है लेकिन पिछले चार सालों में ही हमारे देशों ने इसे वास्तविकता में बदलने की आकांक्षा प्रदर्शित की है। हमने आसियान की केंद्रीयता का साथ देते हुए इस क्षेत्र का खाका तैयार करने के लिए समान विचारों वाले देशों के साथ समन्वय शुरू कर दिया है। हमारे त्रिपक्षीय शिखर सम्मेलनों (वर्ष २०१८ और २०१९ में जापान के साथ) और चतुष्कोणीय मंत्री स्तर वार्ता (वर्ष २०१९ और २०२० में जापान और ऑस्ट्रेलिया के साथ) से सहयोग में वृद्धि हुई है, जिसमें समुद्री सुरक्षा, वैश्विक महामारी प्रबंधन, क्षेत्रीय कनेक्टिविटी, मानवीय मदद, आपदा राहत और साइबर सुरक्षा शामिल है। अगले पांच सालों में और उससे आगे हमारा मिशन इस प्रयास को और सुदृढ़ बनाने का होना चाहिए, जिससे संप्रभुता और नियम आधारित व्यवस्था का आदर करने वाले क्षेत्र के सभी देश समृद्धि पा सकें। लोकतांत्रिक देश होने के नाते अमेरिका और भारत शांति और राजनय के प्रति प्रतिबद्ध हैं। पिछले चार सालों में हमने हमारी सीमाओं से परे भी सुरक्षा प्रदान करने के लिए उद्देश्यपूर्ण तरीके से आपसी रक्षा और सुरक्षा सहयोग को गहराई दी है। सितंबर २०१८ में अमेरिका और भारतकी रक्षा और विदेश नीतिका नेतृत्व करने वालों बीच शुरुआती टू प्लस टू मंत्री स्तरीय वार्ता से हमारी द्विपक्षीय रक्षा और सुरक्षा भागीदारी नए स्तर पर पहुंची है। हम इस तरह की तीन मंत्री स्तरीय वार्ताएं आयोजित कर चुके हैं और प्रत्येक में महत्वपूर्ण रक्षा समझौतों पर हस्ताक्षर किये गये हैं। इससे हमारे सुरक्षा बलों और रक्षा उद्योग की अंतरसंचालन क्षमता बढ़ी है। हमने सैन्य अभ्यासों की मजबूत शृंखला के तानेबाने को और विस्तार दिया है, जिसमें वर्ष २०१९ में पहली बार सेना के तीनों अंगों के साथ सैन्य अभ्यास और मालाबार सैन्य अभ्यास में जापान के साथ ही आस्ट्रेलिया की भी भागीदारी शामिल है। इन और अन्य उपलब्धियों को देखते हुए मेरा मानना है कि किसी भी देश के भारत के साथ रक्षा संबंध उतने मजबूत नहीं हैं, जितने अमेरिका के हैं। आज जब भारत अपनी सीमा पर उग्र चीनी गतिविधियों का सामना कर रहा है, तब अमेरिका का निकट समन्वय महत्वपूर्ण रहा है। हमें आर्थिक क्षेत्र में भी उसी स्तर की आकांक्षाओं की आवश्यकता है। यहां हमारे व्यापार और निवेश संबंध लगातार बढ़ रहे हैं लेकिन अबतक अपनी पूर्ण क्षमता तक नहीं पहुंच पा रहे हैं। वर्ष २०१९ में माल और सेवाओं का द्विपक्षीय व्यापार बढ़कर १४६.१अरब डॉलर से भी अधिक हो गया। वर्ष २००१ के २०.७ अरब डॉलर की तुलना में इसमें काफी वृद्धि हुई है। भारत के कुल निर्यात का लगभग १६ प्रतिशत अब अमेरिका की ओर रुख करता है। भारत का सबसे बड़ा व्यापार भागीदार अमेरिका है और भारत, अमेरिका का १२वां सबसे बड़ा भागीदार। निष्कर्ष यह कि भारत में रोजगार सृजन, तकनीक प्रसार और आर्थिक बेहतरी के लिए अमेरिका योगदान देता रहता है। हमारी भागीदारी का एक और अहम स्तंभ है ऊर्जा, जिसमें हमने पिछले चार सालों के दौरान महत्वपूर्ण नतीजे हासिल किये हैं। हमने वर्ष २०१८ में अपनी रणनीतिक ऊर्जा भागीदारी की शुरुआत की और अमेरिका अब भारत के लिए ऊर्जा का महत्वपूर्ण स्रोत है। वर्ष २०१९ तक भारत अमेरिकी कोयले के लिए सबसे बड़ा निर्यात गंतव्य, अमेरिकी कच्चे तेल के लिए चौथा सबसे बड़ा निर्यात गंतव्य और अमेरिकी द्रवीकृत प्राकृतिक गैस के लिए सातवां सबसे बड़ा गंतव्य बन चुका था। इन सबने भारत के ऊर्जा स्रोतों में विविधता लाने में मदद की है। आज अमेरिका की सौ से भी अधिक कंपनियां भारत के साथ ऊर्जा क्षेत्र में शामिल हैं। स्वास्थ्य और बायोमेडिकल क्षेत्र में नवप्रवर्तन भी दोनों देशों के लिए शीर्ष प्राथमिकता रही है। सफल सहयोग के हमारे इतिहास ने कोविड-१९ वैश्विक महामारी से निबटने में हमारे संयुक्त प्रयासों को आकार दिया है। यूएस सेंटर्स फॉर डिजीज कंट्रोल एंड प्रिवेंशन (सीडीसी) के विशेषज्ञों ने तकनीकी मार्गदर्शन और प्रशिक्षण में भारत के प्रयासों में सहायता की है, जिनमें संपर्कों का पता लगाना, नैदानिक जांच और स्वास्थ्य परिसरों में संक्रमण की रोकथाम और नियंत्रण शामिल है। सीडीसी प्रशिक्षण कार्यक्रमों के सैकड़ों भारतीय ग्रैजुएट इस वायरस से भारत के मुकाबले में सबसे आगे रहे हैं। इसके अतिरिक्त अमेरिका और भारत के वैज्ञानिक वैक्सीन बनाने और कोविड-१९ का इलाज करने में भी सहयोग कर रहे हैं। हमारे स्वास्थ्य क्षेत्रों में अधिक सुरक्षित चिकित्सा आपूर्ति शृंखला विकसित करने और आगे काम करने के लिए व्यापक संभावनाएं हैं। हमारे स्वास्थ्य सहयोग ने सिर्फ अमेरिका और भारत में ही नहीं, बल्कि पूरे विश्व में लोगों की जिंदगियों को बेहतर बनाया है। महान लोकतंत्रों में सरकारें जन-भावनाओं का ध्यान रखती हैं। हमारे लोगों से लोगों के बीच के संबंध हमारे रिश्तों के लिए ठोस आधार प्रदान करते हैं। दोनों देशों के नेताओं ने इस बात को पहचाना है कि इन संबंधों को सही रखना हमारे और स्वतंत्र तथा मुक्त हिंद-प्रशांत क्षेत्र के लिए महत्वपूर्ण है। पिछले चार सालों में हमारे द्वारा पूरे किये गये कार्यों पर मुझे गर्व है और विश्वास है कि आगामी अमेरिकी प्रशासन हमारे भारतीय भागीदारों के साथ इस रुझान को जारी रखेगा क्योंकि हर नया अमेरिकी प्रशासन भारत के साथ संबंधों को बेहतर बनाने के लिए अपने पूर्ववर्तियों के कार्यों पर ही सफलतापूर्वक आगे बढ़ता रहा है। ", 
  "Topic136": "घरेलू गैस सिलेंडर के दामों में वृद्धि करना आम आदमी के लिए बहुत ही दुखदाई होगा। देश में पेट्रोल और डीजल एक सौ रुपये से अधिक प्रति लीटर की दर पर बिक रहे हैं। ऐसे में रसोई गैस की कीमत बढ़ाना बहुत बरा फैसला है। पिछले चौदह महीनों से लोगों को घरेलू गैस सिलेंडर की सब्सिडी मिलना भी बंद है।  पेट्रोलियम पदार्थों के दामों में वृद्धि के बाबत पिछले दिनों पेट्रोलियम एवं गैसमंत्री ने एक बयान दिया था कि कोरोना संकट के दौरान पेट्रोलियम पदार्थों के दामों को कम करना मुनासिब नहीं है। प्रधान का यह बयान उन मतदाताओं के साथ सरासर अन्याय है, जिन्होंने भाजपा को गरीबों की हितैषी पार्टी मानकर लगातार दो बार भारी बहुमत से केंद्र में सरकार बनाने का समर्थन दिया था। देश की जनता पिछले सवा साल से लगातार कोरोना संक्रमण को झेल रही है। इस दौरान अधिकांश समय देश में लाकडाउन लगने से लोगों को घरों में ही रहना पड़ा है। ऐसे में काम-धंधे बंद होने से आम आदमी के रोजगार के अवसर समाप्त होने से उनके आय के स्त्रोत बंद हो गये। दिनों दिन बढ़ती महंगी और लगातार कम होते काम के अवसर ने देश की जनता की कमर तोड़ दी है। पेट्रोलियम पदार्थों के अलावा भी खाद्य पदार्थों की कीमतों में बेतहाशा वृद्धि हो रही है। खाने का तेल दुगुनी दर पर बिक रहा है। कोरोना महामारी के दौरान केंद्र सरकार को पेट्रोलियम पदार्थों पर कस्टम एंड एक्साइज ड्यूटी से खूब कमाई हुई है। सरकार को अप्रत्यक्ष कर से आनेवाला राजस्व बढ़कर ४.५१ लाख करोड़ रुपये हो गया है। वित्तीय वर्ष २०२०-२१ में पेट्रोलियम उत्पादों के आयात पर ३७ हजार ८०६.९६ करोड़ रुपये कस्टम ड्यूटी वसूली गयी। वहीं देश में इनके उत्पाद पर सेंट्रल एक्साइज ड्यूटी से ४.१३ लाख करोड़ रुपये की कमाई हुई। २०१९-२० में पेट्रोलियम पदार्थों के आयात पर सरकार को कस्टम ड्यूटी के रूप में ४६ हजार करोड़ रुपये का राजस्व मिला था। वहीं देश में इनके उत्पाद पर सेंट्रल एक्साइज ड्यूटी से २.४२ लाख करोड़ रुपये की वसूली हुई। अब यदि दोनों तरह की टैक्स वसूली को देखें तो सरकारी खजाने में २०१९-२० में कुल २.८८ लाख करोड़ रुपये जमा हुए। महंगे पेट्रोल-डीजल से केवल आम आदमी ही नहीं, बल्कि पूरी अर्थव्यवस्था की हालत बिगड़ गयी है। जो पहले से ही कोरोना महामारी की मार झेल रही है। केन्द्र सरकार को तत्काल पेट्रोल-डीजल पर टैक्स घटाकर लोगों को महंगी से राहत देनी चाहिए। केन्द्र सरकार द्वारा जारी आंकड़ों के मुताबिक कोरोना संक्रमण के बावजूद भी सरकार का कर संग्रहण लगातार बढ़ता जा रहा है। सरकार के नुमाइंदों का कहना है कि देश की जनता को कोरोना वैक्सीन के टीके मुफ्त में लगाये जा रहे हैं। जिनपर होने वाले खर्च की भरपाई के लिए सरकार को टैक्स में वृद्धि करनी पड़ रही है। परन्तु सरकारी सूत्रों के अनुसार ही देश के लोगों के टीकाकरण पर अधिकतम ४० हजार करोड़ रुपये खर्च होंगे। जबकि सरकार ने कोरोना संक्रमण के बाद बढ़़ाये गये टैक्स से कई लाख करोड़ रुपये का राजस्व संग्रहण किया है। केन्द्र सरकार ने पहले बीस लाख करोड़ का तथा गत दिनों सात लाख करोड़ रुपयों के राहत पैकेज की घोषणा की थी। परन्तु सरकार की इन घोषणाओं का भी आम आदमी को विशेष लाभ नहीं मिल पा रहा है। पैसों के अभाव में लोगों से बिजली के बिल जमा नहीं हो पा रहे हैं। जिन्होंने बैंकों से लोन ले रखा है उनकी किस्तों की भरपाई नहीं हो पा रही है। ऊपर से निजी स्कूल वाले भी बिना पढ़ाई बच्चों से जबरन फीस वसूल रहे हैं। जो गरीबों पर सीधा कुठाराघात है। सुप्रीम कोर्ट के हस्तक्षेप के बाद कोरोना से मरने वाले लोगों को सरकारी स्तर पर कुछ मुआवजा मिलने की संभावनाएं बनी है। परन्तु अधिकांश लोगों की मृत्यु प्रमाण-पत्र पर कोरोना से मौत होना दर्ज ही नहीं किया गया है। ऐसे में उन लोगों को मुआवजा मिलने की कोई संभावना नजर नहीं आ रही है। यदि केन्द्र सरकार चाहे तो अस्पतालों को निर्देशित कर सकती है कि कोरोना संक्रमण के दौरान जिन की वास्तव में कोरोना से मौत हुई है। उनको कोरोना से मौत का मृत्यु प्रमाणपत्र दिया जाय ताकि उनको भी मुआवजा मिल सके। देश में कोरोना की प्रथम लहर के दौरान ही सरकार ने रेल सेवा पूरी तरह से बंद कर दी थी। कई महीनों के बाद सरकार ने कुछ रेलगाडिय़ां प्रारंभ की हैं। जिनमें सफर करने के लिए लोगों को पहले से अधिक किराया चुकाना पड़ रहा है। केन्द्र सरकार वर्तमान में संचालित सभी रेलगाडिय़ों को स्पेशल ट्रेन के रूप में चला रही है। जिसका किराया सामान्य से काफी अधिक है। चूंकि रेलगाडिय़ों में अमूमन आम आदमी यात्रा करता है जो पहले ही कोरोना के कारण आर्थिक मार से परेशान है। ऐसी स्थिति में उससे रेल भाड़े के रूप में भी अधिक राशि वसूल करना केन्द्र सरकार का न्यायसंगत फैसला नहीं है।  प्रधान मंत्री हमेशा कहते हैं कि मैं दिन-रात देश की जनता की उन्नति की बातें सोचता हूं एवं करने का प्रयास करता हूं। परन्तु न जाने वह मौजूदा स्थिति से क्यों अनजान बने हुए हैं। देश का आम आदमी, गरीब, मजदूर, किसान वर्ग को ऐसा कोई रास्ता नजर नहीं आ रहा है जिससे आगे चलकर वह अपनी कोरोना आने से पहले की जिंदगी बसर कर सके। गांव में तो स्थिति और भी खराब हो रही है। कोरोना के कारण शहरों से पलायन कर अपने गांव आये हुए लोगों के सामने रोजी-रोटी का संकट पैदा हो रहा है। चूंकि गांव से शहर वही लोग गये थे जिनके समक्ष गांव में रोजी-रोटी का संकट था। अब लाकडाउन में वह लोग फिर से अपने गांव आने को मजबूर हुए हैं। जहां उनके पास रोजगार का कोई साधन नहीं होने से वह बदतर जीवन जीने को मजबूर हो रहे हैं। हालांकि केंद्र सरकार ने प्रति व्यक्ति पांच किलो गेंहूं प्रतिमाह मुफ्त में देने की घोषणा की है। परन्तु व्यक्ति को जिंदगी जीने के लिए गेहूं के साथ अन्य बहुत-सी चीजों की जरूरत होती है। जिनको खरीदने के लिए उसके पास पैसा नहीं है। केन्द्र सरकार को शीघ्र महंगी को काबू में करने के उपाय करने चाहिए। केन्द्र को आम लोगों के हित की योजनाओं को धरातल पर उतारना होगा अन्यथा बेरोजगारी के साथ महंगी से त्रस्त देश की जनता लंबे समय तक चुप बैठने वाली नहीं है। किसी भी सरकार को बनवाने वह हटवाने में आम आदमी की ही सबसे बड़ी भूमिका होती है। अत: समय रहते केंद्र सरकार को महंगी पर रोक लगाकर आम आदमी की पूरी मदद करनी चाहिए।", 
  "Topic137": "भारत एक धर्मनिरपेक्ष राष्ट्र है। यहां हर धर्म को मानने वाले को पूरी छूट है कि वह अपने धर्म के अनुसार अपनी जीवन पद्धति सुनिश्चित करे हमारा संविधान हर व्यक्ति को उसकी रुचि एवं आस्था के अनुसार ईश्वर चयन की स्वतन्त्रता भी देता है। इसी के अनुसार उसे दूसरी स्वतन्त्रताओं की तरह बाकायदा संविधानप्रदत्त धार्मिक अधिकार भी प्राप्त हैं। फिर क्यों देश में प्रलोभन या भय का वातावरण बना धर्मान्तरण कराया जाता है, चिन्तन का विषय है। धर्मान्तरण के संदर्भ में संविधान के भाग-३ के अनुच्छेद २५ के अनुसार लोक व्यवस्था सदाचार और स्वास्थ्य तथा इस भाग के अन्य उपबन्धों के आधीन रहते हुए सभी व्यक्तियों को अन्त:करण की स्वतन्त्रता और धर्म के अबाध रूप से मानने, आचरण, प्रचार करने का समान अधिकार होगा। किन्तु यदि कोई धर्मपरिवर्तन के लिए जोर-जबरदस्ती करता है या किसी गरीब व्यक्ति को धन का लोभ देकर धर्म परिवर्तन करवाता है तो यह निश्चित ही अनुचित होगा। इस स्थिति में न्यायालय का दरवाजा खटखटा कर अनुचित काररवाई को रुकवाया जा सकता है। अनुच्छेद-२६ के अनुसार लोक-व्यवस्था सदाचार और स्वास्थ्य के अधीन रहते हुए प्रत्येक धार्मिक सम्प्रदाय या उसके किसी अनुभाग को यह चार अधिकार प्राप्त होगें-(क) धार्मिक और धमार्थ प्रयोजनों के लिए संस्थाओं की स्थापना और पोषण। (ख) अपने धर्म विषयक कार्यों का प्रबन्धन करना। (ग) चल और अचल सम्पत्ति के अर्जन और स्वामित्व और (घ) ऐसी सम्पत्ति का विधि के अनुसार प्रशासन करना। अनुच्छेद-२७ के अनुसार किसी भी व्यक्ति को किसी विशेष धर्म की अभिवृद्धि या उसके पोषण में व्यय के लिए कोई कर की अदायगी के लिए बाध्य नहीं किया जायेगा। १९५० के दशक में मध्य प्रदेश में हुए एक व्यापक धर्मान्तरण पर प्रस्तुत रिपोर्ट के अनुसार ईसान मिशनरियां धन के प्रभाव का इस्तेमाल कर आदिवासी, गरीब, उपेक्षित हिन्दू समाज के लोगों का धर्मान्तरण कराती थीं। स्टेनिश लास बनाम मध्य प्रदेश राज्य के विवाद में सर्वोच्च न्यायालय ने कहा कि भारतीय संविधान किसी व्यक्ति को यह मूल अधिकार नहीं देता कि वह अन्य व्यक्ति को धर्मान्तरण करने के लिए बाध्य करे अथवा प्रलोभन दे। २३ अगस्त, २००८ को स्वामी लक्ष्मणानन्द जी की हत्या इसी विषय को लेकर की गयी थी, क्योंकि स्वामी जी लगातार उड़ीसा में हो रहे धर्मान्तरण का विरोध कर रहे थे। उनकी हत्या से पहले भी स्वामी जी पर कई बार प्राणघातक हमले हुए थे। यह बात भी सही है देश में धर्मान्तरण कई विषयों को लेकर है जैसे शेष समाज का धर्मान्तिरित व्यक्ति के प्रति घृणा, उसके साथ जानवरों-सा व्यवहार, गरीबी, अशिक्षा, बेरोजगारी, आर्थिक लाचारी, जबरन एवं इसी प्रकार के अन्य साधन जो धर्मपरिवर्तन के लिए औजार के रूप में प्रयोग होते हैं। धर्मान्तरण करवाने वाली संस्था या व्यक्ति जहां जिस प्रकार के यंत्र की आवश्यकता होती है उसका बाखूबी इस्तेमाल करते हैं। बहुत ही कष्ट का विषय है देश की संवैधानिक व्यवस्था में जबरन, प्रलोभन या लालच के द्वारा धर्मपरिवर्तन नहीं कराया जा सकता। फिर देश के हर भाग में किसी न किसी रूप में संवैधानिक व्यवस्था के विपरीत धर्मान्तरण कराया जाता है और धर्मान्तिरित व्यक्ति या समूह धर्मपरिवर्तन के बाद निरीह या बेबस हो जाता है, क्योंकि वह भली-भांति जानता है कि अब उसके लिए हिन्दू समाज के दरवाजे हमेशा के लिए बन्द हो गये हैं अब वह चाहकर भी दुबारा वापस नहीं जा सकता। देश की कानून व्यवस्था उसे भले ही धर्मान्तिरित न माने परन्तु हिन्दू समाज उसे पुन: स्वीकार नहीं करता। समाज के एक वर्ग के साथ जानवरों से भी बुरा बर्ताव होने लगा, उसे अछूत समझा जाने लगा, उसका निवास गांव के बाहर होता था, उच्च जाति के लोग वहां नहीं जाते थे, उनके साथ बद्तर व्यवहार होता था, समाज का सबसे गंदा कार्य करने की जिम्मेदारी उन्हीं की होती थी फिर भी उनको भरपेट भोजन प्राप्त नहीं होता था। अन्य धर्मों के लोगों ने हिन्दू धर्म के इन्हीं कुरीतियों एवं कमजोरियों को अपना अस्त्र बना, उनका लाभ धर्मान्तरण के लिए किया। समाज में धर्मान्तरण के लिए कई ऐसे उदाहरण भी हैं जिसमें उच्च जाति के प्रभावशाली लोगों ने किन्हीं कारणों के चलते अन्य धर्म के व्यक्ति के घर भोजन या पानी ग्रहण कर लिया इसी पर उसे हिन्दू धर्म से बहिष्कृत कर दिया गया तो मजबूरी वश अपने परिवार के साथ उन्होंने धर्मपरिवर्तन कर लिया। सन् १९५६ में डा. भीम राम अम्बेडकर जी के नेतृत्व में हजारों दलितों ने धर्मपरिवर्तन किया, उन्होनें अपनी पुस्तक दलित वर्ग को धर्मान्तरण की आवश्यकता क्यों है, के संदर्भ में लिखा है हिन्दू धर्म और समाज की ओर यदि सहानुभूति के लिए देखा जाय तो चारों तरफ अंधकार नजर आयेगा। क्या हिन्दू धर्म के ठेकेदारों, प्रबुद्धवर्ग या सवर्ण जातियों ने उनकी पीड़ा पर ध्यान दिया या उनके आक्रोश को समझने का प्रयत्न किया। लम्बे समय की आन्तरिक बुराइयों को दूर करने का संकल्प लिया। विवेकानन्द सरीखे हिन्दू धर्म के समाज सुधारकों ने धर्मान्तरण के लिए हिन्दू धर्म की कमियों तथा कमजोरियों को ही मुख्य रूप से जिम्मेदार ठहराया। वेदान्त का यह महाज्ञाता हिन्दू धर्म के इस व्यवहारिक भेदभाव पूर्ण चरित्र को समझ रहा था और उसमें परिवर्तन की मार्मिक पुकार लगा रहा था। आज सुखद पहलू यह है कि प्राचीन समय से आज नीची समझी जानेवाली जातियों में जागरूकता आने लगी है, उनमें भी शिक्षित वर्ग एवं समाज सुधारक तैयार हो रहे हंै जो अपने समाज की चिन्ता एवं उनके अधिकारों की लड़ाई ईमानदारी से लड़ते हैं, परन्तु परिवर्तन की यह बयार काफी धीमी है, जिसे और तेज होने की आवश्कयता है, हिन्दुओं के प्रबुद्ध वर्ग एवं उच्च जातियों को चाहिए वह अपनी सामाजिक कमियों को बेहिचक स्वीकार करें, उसमें सुधार की प्रक्रिया तेज करें ताकि दूसरे समाज के अनुचित प्रभाव उनके ऊपर न पड़ सके। धर्मान्तरण करवाने वाली संस्था या व्यक्ति को भी धार्मिक कमियों या कुरीतियों का लाभ नहीं उठाना चाहिए, बल्कि समस्याओं का समाधान नि:स्वार्थ भाव से करना चाहिए तथा इस विषय पर देश का कानून और भी कड़ा होना चाहिए, जिससे किसी भी हाल में अनुचित ढंग से धर्मानतरण न कराया जा सके।", 
  "Topic138": "पूर्वी लद्दाख के गलवान में भारतीय-चीनी सैनिकों के बीच हुई हिंसक झड़प के बाद पटरी से उतरी वार्ता फिर से शुरू होने के संकेत स्वागतयोग्य है। दोनों देशों ने पूर्वी लद्दाख में शान्ति बनाये रखने पर सहमति जतायी है। दोनों सेनाओं के बीच अबतक ११ दौर की सैन्य स्तर की वार्ता हो चुकी है, जिसमें दोनों देशों की सेनाओं को पीछे हटने समेत कई मुद्दों पर सहमति बनी थी लेकिन चीन की आनाकानी के चलते समझौतों को अमलीजामा नहीं पहनाया जा सका। साथ ही वार्ता के क्रम पर भी विराम लग गया। अब एक बार फिर दोनों देशों ने पूर्वी लद्दाख में शान्ति बनाये रखने पर न सिर्फ सहमति जतायी, बल्कि १२वें दौकी सैन्य स्तर की वार्ता के लिए राजी हो गये हैं, ताकि वास्तविक नियंत्रण रेखा (एलएसी) से सटे इलाकों में टकराव वाली सभी जगहों से सेनाओं की पूर्ण वापसी हो सके। भारतीय परराष्ट्र मंत्रालय ने बताया कि भारतीय और चीनी दोनों पक्ष कूटनीतिक और सैन्य तंत्र के माध्यम से वार्ता जारी रखने के साथ ही जमीनी स्तर पर स्थिरता बनाये रखने और किसी भी अप्रिय स्थिति को टालने पर सहमत हुए हैं। यह एलएसी पर शान्ति बनाये रखने की दिशा में अच्छी पहल है। इसकी सराहना होनी चाहिए लेकिन सिर्फ सहमति बनना कोई मायने नहीं रखता। इसका प्रभाव धरातल पर दिखना चाहिए। शान्तिबहाली के लिए बनी सहमति की सार्थकता तभी है जब इसे दोनों पक्ष पूरी ईमानदारी से अमल में लायें। चीन एक धूर्त देश है। इसकी कथनी और करनी में जमीन-आसमान का फर्क है। यह अपने वादे पर कितना खरा उतरेगा, यह तो आने वाला समय ही बतायेगा। इसलिए भारत को सतर्क रहने की जरूरत है, क्योंकि पूर्वी लद्दाख में चीन की नापाक हरकतें अब भी जारी हैं। इसके परिप्रेक्ष्य में रक्षामंत्री राजनाथ सिंह का शुक्रवार को दिया गया सख्त सन्देश महत्वपूर्ण है कि हम शान्ति चाहते हैं लेकिन किसी भी दुस्साहस से निबटने के लिए पूरी तरह तैयार हैं। वायु सेना प्रमुख आरकेएस भदौरिया ने भी पूर्वी लद्दाख में सीमा पर चीन के साथ गतिरोध की स्थिति में तत्काल सक्रियता दिखाने के लिए पश्चिमी हवाई कमान को तैयार रहने का निर्देश दिया है जो समयानुकूल है, क्योंकि चीन ने जिस तरह एलएसी पर अपने सैनिकों की संख्या बढ़ा रहा है और सैन्य तैयारियों को बढ़ावा दे रहा है उससे उसकी बदनीयती परिलक्षित हो रही है। भारत से शान्तिबहाली के लिए वार्ता उसकी कुटिल चाल का एक हिस्सा हो सकती है, इसलिए भारत को सतर्क रहने और चीन की गतिविधियों पर कड़ी निगरानी रखने की जरूरत है। कोरोना के इलाज पर होनेवाले खर्च और कोरोना से मृत्यु के मामले में आश्रितों को मिलने वाली मदद राशि को आयकर से मुक्त कर केन्द्र सरकार ने लोगों को राहत पहुंचाने का काम किया है। इससे जिन्होंने मदद की है, वह तो लाभान्वित होंगे ही साथ ही जिन्होंने अपनों को खोया है वह भी राहत महसूस करेंगे। आयकर विभाग ने कोरोना के इलाज पर खर्च के लिए ली गयी मदद को आयकर के दायरे से बाहर रखने का फैसला कर घाव को भरने का काम किया है। आयकर विभाग ने साफ किया है कि कोरोना के इलाज के लिए कई करदाताओं ने अपने नियोक्ता या फिर किसी अन्य से जो भी मदद ली है, वह आयकर से मुक्त रहेगी। कोरोना से मौत के मामले में मृतक की कम्पनी या स्वजनों से मिली मदद पर भी एक सीमा तक आयकर नहीं लगेगा। कम्पनियों के लिए इस मामले में अपने मृतक कर्मचारी को दी गयी मदद की कोई ऊपरी सीमा नहीं रखी गयी है, जबकि स्वजन या अन्य की तरफ से आश्रितों को मिली अधिकतम दस लाख तक की रकम को आयकर की परिधि से बाहर रखा गया है। इसके साथ ही आयकर विभाग ने करदाताओं को राहत पहुंचाने के दस्तावेज जमा करने की समय-सीमा को विस्तार दिया है। आधार से पैन को लिंक करने की अन्तिम तिथि ३० जून थी लेकिन अब इसे ३० सितम्बर तक जोड़ा जा सकेगा। प्रत्यक्ष कर विवाद समाधान योजना विवाद से विश्वास के तहत भुगतान की समय-सीमा दो महीने बढ़ाकर ३१ अगस्त कर दिया है। इसी तरह के इक्वालाइजेशन लेवी रिटर्न दाखिल करने की समय-सीमा तीन महीने बढ़ाकर इस वर्ष ३० सितम्बर कर दी है। आयकर विभाग के इस फैसले से करदाताओं को मौका मिलने के साथ राहत भी मिलेगी इससे करदाता समय से अपना भुगतान कर सकेंगे और असुविधा से भी बच सकेंगे। करदाताओं के मामलों को निबटाने के लिए इनकम टैक्स अपीलेट ट्रिब्यूनल (आईटीएटी) के तहत ई-फाइलिंग पोर्टल भी लांच किया गया है। इससे करदाताओं की मुश्किलें कम भी होगी और उनके मामलों का त्वरित निस्तारण भी सम्भव हो सकेगा। यह सरकार का राहतकारी कदम है। इससे करदाताओं को सुविधा मिलेगी।", 
  "Topic139": "ईश्वर द्वारा बनायी गयी यह प्राकृतिक दुनिया कुछ इस प्रकार से रचित है जिसके कण-कण में उच्चकोटि का विज्ञान समाया हुआ है यही कारण है कि वैज्ञानिक इस दुनिया से दिन-प्रतिदिन कुछ न कुछ सीखते रहते हैं और नये-नये तरह के शोधों को संपन्न करते रहते है। प्रत्येक शोध का संबंध आनंद की अनुभूति से संबंधित होता है जिसके लिए एकाग्रता का महत्वपूर्ण स्थान होता है। एकाग्रता प्रयास करने से आसानी से विकसित नहीं हो पाती है, बल्कि यह तभी विकसित होती है जब किसी कार्य को बोधपूर्ण ढंग से किया जाता है तथा इसके पूर्ण होने पर आनंद की प्रबल अनुभूति होने लगती है। कार्य के संपादन में अनुभव हो रही यही आनंद की सुखद अनुभूति कार्य के प्रति एकाग्र करने में भी मददगार होती है। इस संपूर्ण संसार में प्रत्येक व्यक्ति प्रकृति से अलग-अलग तरह का स्वभाव प्राप्त करता है इस प्रकार से प्रत्येक व्यक्ति अपने स्वभाव के सापेक्ष अलग-अलग ढंग से ही एकाग्रता की ओर अग्रसर हो सकता है कुछ लोगों का स्वभाव पूजा-पाठ, भजन-कीर्तन करने का अधिक होता है इसलिए ऐसे लोग ऐसा करते हुए अपने स्वभाव के अनुसार आसानी से एकाग्र हो जाते हैं और इसी में आनंद की अनुभूति करने लगते हैं वही दूसरे लोग इस प्रकार के भी होते हैं जिनका स्वभाव जीवन में कुछ ठोस कार्य करने और उससे कुछ प्राप्त करने से संबंधित होता है इसलिए अपने स्वभाव के अनुसार इस प्रकार के लोग इस प्रकार का कार्य करते ही आनंद अनुभव करने लगते हैं इसी से ऐसे लोग ऐसे कार्यों को करते हुए आसानी से एकाग्र हो जाते हैं। वास्तव में एकाग्रता एक ऐसी शक्ति है जो व्यक्ति को उसकी आंतरिक शक्ति से जोड़ती है इसी कारण एकाग्रता की स्थिति में जब कोई कार्य किया जा रहा होता है तो उसमें आनन्द अपने आप आने लगता है लोगों को अपने बचपन के दिन अवश्य याद होंगे जब एक बच्चा केवल उस समय आनन्द से सराबोर होता रहता है जब वह अनावश्यक रूप से दौड़ते हुए एक तितली को पकडऩे का प्रयास करता है या जब वह क्रिकेट खेल रहा होता है तब वह और सब कुछ भूल जाता है उसका सारा ध्यान तितली पकडऩे या क्रिकेट खेलने में लगा रहता है ऐसी स्थिति में यह बच्चा एकाग्र भाव में जाकर अपने कार्यों को संपन्न करता है। एकाग्रता का तात्पर्य यह कदापि नहीं है कि हम चुपचाप खाली बैठ जायं और अपने आप को विचारों से मुक्त कर ले या कुछ न करें। एकाग्रता का तात्पर्य एकाग्र होकर कार्य को संपन्न करने से है जो उस कार्य के प्रति रुचि को उत्पन्न करता है और जब कार्य के प्रति रुचि उत्पन्न होती है तो ऐसा कार्य न केवल आसानी से संपन्न हो जाता है, बल्कि इसको संपन्न करते समय और संपन्न होने के बाद दोनों ही स्थितियों में अभूतपूर्व आनन्द की अनुभूति होती रहती है। हम जीवन में जब-जब जिस प्रकार के आनन्द की अनुभूति करते हैं वह आनन्द हमारे हृदय में समा जाता है और छोटे-छोटे टुकड़ों के सामान हृदय की गहराइयों में इधर-उधर पड़ा रहता है जिसका अहसास हम नहीं कर पाते हैं वास्तव में एकाग्रता एक ऐसी शक्ति होती है जो हृदय में पड़े हुए आनंद के पुराने टुकड़ों को आपस में जोड़ देती है इसी से एकाग्रता के वास्तविक क्षणों में सुखद अनुभूति होती है। मानसिक स्वास्थ्य आज पृथ्वी पर सबसे बड़े मुद्दों में से एक बन गया है। वर्तमान समय में संसारभर में कोरोना महामारी फैली है और जनता लॉकडाउन में हैं तथा ऐसे में लोगों के दिल और दिमाग में बहुत चिंता है। इससे बच निकलने का निश्चित रूप से सबसे अच्छा समाधान योग और ध्यान है। यह अति आवश्यक है और मैं तो कहूंगा कि आज समय की मांग भी यही है कि संसार के कोने-कोने में योग और ध्यान दोनों की शुरुआत की जाय, क्योंकि इसके बहुत अधिक लाभ हैं। योग मजबूत प्रतिरक्षा प्रणाली के निर्माण में मदद करने के साथ हमें शारीरिक रूप से फिट और भावनात्मक रूप से स्थिर रखता है। योग का नियमित अभ्यास ऊर्जा के स्तर को उच्च रखता है और साथ ही व्यक्ति के उत्साह को भी बढ़ाता है। हम अपने स्पंदनों के माध्यम से बहुत कुछ प्रकट करते हैं। योग हमारे स्पंदनों को सकारात्मक और आकर्षक बनाता है। हम सबका यह उत्तरदायित्व है कि हम यह सुनिश्चित करें कि प्रत्येक नागरिक को योग करने का अवसर उपलब्ध हो। जिन्हें आंतरिक शांति प्राप्त हुई है, उन्हें इसे सबके साथ बांटना चाहिए। मैं योग के प्रत्येक छात्र और शिक्षक से आग्रह करता हूं कि वे अधिक से अधिक लोगों तक पहुंचे और इस अनमोल ज्ञान को सबमें बांट कर, इस संसार को फिर से पटरी पर लाने में अपनी भूमिका निभायें। मैं यह जान कर अत्यंत प्रसन्न हूं कि आज संसार की एक-तिहाई आबादी योग का अभ्यास कर रही है और मैं आशा करता हूं कि शेष दो-तिहाई लोग भी इन अभ्यासों को अपना लेंगे। जैसे आज सेलफोन संसार के अरबों घरों तक पहुंच गया है, हमें योग को इस पृथ्वी पर हर घर में और हर व्यक्ति तक पहुंचाना है। आइये हम अपने समर्पण को एक नया आयाम दें और ऐसा ही करने का संकल्प लें। योग से ही हम अपने मन की गहराइयों में झांक सकते हैं और ध्यान के माध्यम से अपनी इंद्रियों को वश में कर सकते हैं। सभी में ध्यान का ज्ञान और पर्यावरण के प्रति जागरूकता लाना। आइये हम आशा करें कि आने वाले वर्षों में हम बड़े पार्कों में, बड़े समूहों को एकत्र कर सबके साथ मिलकर योग करेंगे और एक-दूसरे को प्रेरित करने में सक्षम होंगे। बीते वर्ष संसार भर में लोग ऑनलाइन होने वाले कार्यक्रमों से ही संतुष्ट हुए हैं। वर्तमान दौर में तो योग को सभी को अपने जीवन में अपनाना चाहिए। एक स्वस्थ जीवनशैली में योग का बहुत अहम योगदान है।", 
  "Topic140": "भारत के साथ ५९ हजार करोड़ रुपये के राफेल विमान सौदे की फ्रांस में न्यायिक जांच शुरू किये जाने का औचित्य है अथवा नहीं है, यह एक अलग विषय है लेकिन इसे लेकर भारत में सियासत और राजनीतिक दलों के बीच आरोप-प्रत्यारोप तथा वाकयुद्ध का निश्चित रूप से कोई औचित्य नहीं है। साथ ही इस सियासत की प्रासंगिकता भी नहीं है। फ्रांस में उसकी न्यायिक जांच की प्रक्रिया शुरू हो गयी है और इसका निष्कर्ष आने में समय लगेगा। जबतक जांच का निष्कर्ष सामने नहीं आ जाता तब तक अनुमानों को लेकर सियासत करने का कोई अभिप्राय नहीं है। इसके लिए प्रतीक्षा करने की आवश्यकता है और तब तक राजनीतिक दलों को संयम और धैर्य से आचरण करने की जरूरत है। फ्रांस की समाचार वेबसाइट मीडिया पार्ट ने कहा है कि इस चर्चित सौदे को लेकर जांच की प्रक्रिया जून से ही प्रारम्भ हो गयी है। भारत और फ्रांस में २०१६ में ३६ राफेल विमानों के सौदे पर हस्ताक्षर हुए थे। २१ राफेल विमान छह खेप में भारत आ चुके हैं। फ्रांस के वित्तीय अभियोजक कार्यालय की ओर से जांच की पहल की गयी। फ्रांस के एन.जी.ओ. शेरपा की ओर से शिकायत दर्ज कराने के बाद न्यायिक जांच की बात आगे बढ़ी। इस जांच के दायरे में फ्रांस के पूर्व राष्ट्रपति फ्रांस्वा ओलान्द, वर्तमान राष्ट्रपति इमैनुआल मैक्रों और वहां के पूर्व रक्षामंत्री और वर्तमान विदेशमंत्री भी हैं। आवश्यकता पडऩे पर इन लोगों से पूछताछ की जा सकती है। इस प्रकरण को लेकर देश में राजनीतिक तापमान बढ़ गया है। संसद का आगामी सत्र निकट है। विपक्ष इस मुद्दे पर शोरशराबा कर सकता है। सदन के सुचारु संचालन में बाधाएं उत्पन्न की जा सकती है जिससे आवश्यक विधायी कार्य का निष्पादन अवरुद्ध हो सकता है। कोरोना महामारी के दौरान इससे जुड़ी चुनौतियों और भावी खतरों से निबटने के लिए संसद के बहुमूल्य समय के महत्व को समझने की जरूरत है। ऐसी स्थिति में जब तक फ्रांस से न्यायिक जांच के निष्कर्ष नहीं आ जाते हैं तब तक न्यायिक जांच के प्रकरण को तूल देने का कोई औचित्य नहीं है। राजनीतिक दल कोरोना महामारी से उत्पन्न स्थितियों और भविष्य के खतरों पर विशेष रूप से ध्यान दें। कोरोना महामारी का सम्बन्ध मानव जीवन की रक्षा से है और तीसरी लहर का खतरा सामने है। इसलिए राजनीतिक दलों को संयम बरतने की जरूरत है। बाम्बे उच्च न्यायालय ने बेघरों और भिखारियों की बढ़ती आबादी पर अंकुश लगाने के लिए अपने एक अहम फैसले में सार्थक नसीहत दी है। उच्च न्यायालय ने शनिवार को बेघर लोगों, भिखारियों और गरीबों को पोषणयुक्त भोजन, पीने का पानी, आश्रय और सुलभ शौचालय उपलब्ध कराने की मांगवाली जनहित याचिका को खारिज करते हुए महत्वपूर्ण टिप्पणी की है। मुख्य न्यायाधीश न्यायमूर्ति दीपांकर दत्ता और न्यायमूर्ति जी एस कुलकर्णी की खंडपीठ ने फैसला सुनाते हुए कहा कि बेघरों और भीख मांग रहे लोगों को भी देश के लिए कुछ काम करना चाहिए। उन्हें सब कुछ राज्य सरकार उपलब्ध नहीं करा सकती है। न्यायालय ने सख्त टिप्पणी की है कि याचिका में किये गये सभी अनुरोधों को मान लेने का मतलब लोगों को काम नहीं करने का न्योता देना होगा। कुछ सामाजिक संस्थाएं समाज के इस वर्ग की मदद के लिए अभियान चला रखा है जिसमें इन्हें भोजन-वस्त्र उपलब्ध कराने के साथ ही भिखारियों को पैसा नहीं देने का अनुरोध किया गया है। भिखारियों को भोजन करा देना धर्मार्थ का काम है, लेकिन पैसे देना उचित नहीं है, क्योंकि वे इस पैसे का उपयोग नहीं दुरुपयोग करते हैं। कितने ही भिखारी ऐसे हैं जो पैसे का उपयोग भोजन में कम और मादक पदार्थों के सेवन में ज्यादा करते हैं। इसलिए भिखारियों को पैसे देना अपराध को बढ़ावा देना है। कुछ संघटित गिरोहों ने इसे पेशा बना लिया है। अनाथ और भूले-भटके बच्चों को बंधक बनाकर भिक्षावृत्ति कराते हैं। अधिक से अधिक भिक्षा के लिए इन बच्चों के साथ अमानवीय व्यवहार के दुष्कृत्य सामने आये हैं। बाम्बे उच्च न्यायालय की टिप्पणी सबको काम करने की नसीहत के निहितार्थ को समझने की जरूरत है। इससे समाज के अंतिम पायदान पर बैठे हुए इस वर्ग के लोगों को न सिर्फ स्वावलम्बी बनने में मदद मिलेगी बल्कि समाज में उन्हें एक सम्मानजनक पहचान भी मिलेगी जो स्वयं उनके और देशहित में होगी।", 
  "Topic141": "चालू वित्त वर्ष का बजट भारत की अर्थव्यवस्था के उन्नयन एवं उम्मीदों को आकार देने की दृष्टि से मील का पत्थर साबित होगा। इससे समाज के भी वर्गों का सर्वांगीण एवं संतुलित विकास सुनिश्चित होगा। स्वास्थ्य क्षेत्र पर केन्द्रित इस बजट से भले ही करदाताओं के हाथ में मायूसी लगी हो, टैक्स स्लैब में किसी तरह का बदलाव नहीं हुआ हो, लेकिन इससे देश की अर्थव्यवस्था का जो नक्शा सामने आया है वह इस मायने में उम्मीद की छांव देने वाला है। सकल विकास वृद्धि दर के मोर्चे पर भारत चालू वित्तवर्ष की प्रथम तिमाही अप्रैल से जून तक वृद्धि दर घट कर न्यूनतम नकारात्मक क्षेत्र में २४ प्रतिशत तक पहुंच गयी। भारत की तेज गति से आगे बढऩे की रफ्तार पकड़े अर्थव्यवस्था के लिए यह बहुत बड़ा झटका था, इस झटके से उभरने एवं भारत की अर्थव्यवस्था को तीव्र गति देने की दृष्टि से यह बजट कारगर साबित होगा, जिसके दूरगामी सकारात्मक परिणाम देखने को मिलेंगे, रोजगार के नये अवसर सामने आयेंगे, उत्पाद एवं विकास को तीव्र गति मिलेगी। कोरोना महामारी के कारण चालू वित्त वर्ष में आर्थिक क्षेत्र में काफी उतार-चढ़ाव देखने को मिले, लेकिन इन सब स्थितियों के बावजूद प्रधानमंत्री नरेन्द्र मोदी एवं वित्तमंत्री निर्मला सीतारमण इस बजट के माध्यम से देश को स्थिरता की तरफ ले जाते दिखायी पड़ रहे हैं। अनेक विचारधाराओं वाले वित्त मंत्रियों ने विगत में कई बजट प्रस्तुत किये। परन्तु हर बजट लोगों की मुसीबतें बढ़ाकर ही जाता रहा है। लेकिन इस बार बजट ने कोरोना महासंकट से बिगड़ी अर्थव्यवस्था में नयी परम्परा के साथ राहत की सांसें दी है तो नया भारत-सशक्त भारत के निर्माण का संकल्प भी व्यक्त किया है। इसमें कृषि, शिक्षा, स्वास्थ्य, कौशल विकास, सड़कों और अन्य बुनियादी ढांचागत क्षेत्रों के विकास के साथ किसानों, आदिवासियों, गांवों और गरीबों को ज्यादा तवज्जो दी गयी है। इस बार के बजट से हर किसी ने काफी उम्मीदें लगा रखी थीं और उन उम्मीदों पर यह बजट खरा उतरा है। हर बार की तरह इस बार भी शहरों के मध्यमवर्ग एवं नौकरीपेशा लोगों को अवश्य निराशा हुई है। इस बार आम बजट को लेकर उत्सुकता इसलिए और अधिक थी, क्योंकि यह कोरोना महासंकट, पड़ोसी देशों से युद्ध की संभावनाओं, निस्तेज हुए व्यापार, रोजगार, उद्यम की स्थितियों के बीच प्रस्तुत हुआ है। इस बजट को नया भारत निर्मित करने की दिशा में लोक-कल्याणकारी बजट कह सकते हैं। आम बजट न केवल आम आदमी के सपने को साकार करने, आमजन की आकांक्षाओं को आकार देने और देशवासियों की आशाओं को पूर्ण करने वाला है, बल्कि यह देश को समृद्ध और शक्तिशाली राष्ट्र बनाने की दिशा में उठाया गया महत्वपूर्ण एवं दूरगामी सोच से जुड़ा कदम है। बजट के सभी प्रावधानों एवं प्रस्तावों में जहां हर हाथ को काम का संकल्प साकार होता हुआ दिखाई दे रहा है, वहीं सबका साथ, सबका विकास, सबका विश्वास का प्रभाव भी स्पष्ट रूप से उजागर हो रहा है। वित्तमंत्री ने आशा के अनुरूप ही बजट का फोकस किसानों, स्वास्थ्य, शिक्षा, विकास और ग्रामीण क्षेत्र पर रखा है। यह आदर्श बजट है। मोदी सरकार की ओर से आत्मनिर्भर भारत पैकेज के अन्तर्गत २७.१ लाख करोड़ रुपये कई योजनाओं को कोरोना काल में देश के सामने लाया गया, ताकि अर्थव्यवस्था की रफ्तार को आगे बढ़ाया जा सके। साल २०२१ ऐतिहासिक साल होने जा रहा है, जिस पर देश एवं दुनिया की नजरें लगी है। मुश्किल के इस वक्त में भी मोदी सरकार का फोकस किसानों की आय दोगुनी करने, विकास की रफ्तार को बढ़ाने और आम लोगों को सहायता पहुंचाने पर है। स्वच्छ भारत मिशन को आगे बढ़ाने का ऐलान भी किया गया है, जिसके तहत शहरों में अमृत योजना को आगे बढ़ाया जायगा, इसके लिए २,८७,००० करोड़ रुपये जारी किये गये। कोरोना वैक्सीन के लिए ३५ हजार करोड़ रुपये का ऐलान किया गया। देश में सात टेक्स्टाइल पार्क बनाये जायंगे, ताकि इस क्षेत्र में भारत एक्सपोर्ट करने वाला देश बने। तमिलनाडु में नेशनल हाइवे प्रोजेक्ट (१.०३ लाख करोड़), इसी में इकॉनोमिक कॉरिडोर बनाये जायंगे। केरल में भी ६५ हजार करोड़ रुपये के नेशनल हाइवे बनाये जायंगे, मुंबई-कन्याकुमारी इकॉनोमिक कॉरिडोर का ऐलान किया गया है। पश्चिम बंगाल में भी कोलकाता-सिलीगुड़ी के लिए भी नेशनल हाइवे प्रोजेक्ट का ऐलान किया गया है। एनआरआई लोगों को टैक्स भरने में काफी मुश्किलें होती थीं, लेकिन अब इस बार उन्हें डबल टैक्स सिस्टम से छूट दी गयी है। स्टार्ट अप को जो टैक्स देने में शुरुआती छूट दी गयी थी, उसे अब ३१ मार्च, २०२२ तक बढ़ा दिया गया है। अक्सर बजट में राजनीति, वोटनीति तथा अपनी एवं अपनी सरकार की छवि-वृद्धि करने के प्रयास ही अधिक दिखाई देते हैं और ऐसा इस बार भी हुआ है। यह बजट वर्ष २०२१ के पश्चिम बंगाल एवं अन्य चुनावों को ध्यान में रखते हुए बना है और इसका लाभ सत्ताधारी पार्टी को मिलेगा, इसके कोई संदेह नहीं है। लेकिन इस बजट में ऐसे प्रयत्न भी हुए हैं जो किसानों, ग्रामीण एवं गरीब तबके के जीवन स्तर को ऊंचा उठायेंगे। गरीब तबके और ग्रामीण आबादी की बढ़ती बेचैनी को दूर करने की कोशिश इसमें स्पष्ट दिखाई देती है जो इस बजट को सकारात्मकता प्रदान करती है। इस बजट में किसानों की बढ़ती परेशानियों को दूर करने के भी सार्थक प्रयत्न हुए हैं, जिसे मेहरबानी नहीं कहा जाना चाहिए और किसान आन्दोलन से जोड़कर भी नहीं देखा जाना चाहिए। खेती और किसानों की दशा सुधारना सरकार की प्राथमिकता में होना ही चाहिए, क्योंकि हमारा देश किसान एवं ग्रामीण आबादी की आर्थिक सुदृढ़ता और उनकी क्रय शक्ति बढऩे से ही आर्थिक महाशक्ति बन सकेगा और तभी एक आदर्श एवं संतुलित अर्थव्यवस्था का पहिया सही तरह से घूम सकेगा। यह अच्छा हुआ कि सरकार ने यह समझा कि किसानों को उनकी लागत से कहीं अधिक मूल्य मिलना ही चाहिए। यह भी समय की मांग थी कि ग्रामीण इलाकों के ढांचे पर विशेष ध्यान दिया जाय। ग्रामीण अर्थव्यवस्था संवारने की दिशा में इस बजट को मील का पत्थर कहा जा सकता हैं। इस बजट में जो नयी दिशाएं उद्घाटित हुई हैं। देश में डिजिटल व्यवस्थाओं को सशक्त एवं प्रभावी बनाने का भी सरकार ने संकल्प व्यक्त किया है। स्वास्थ्य सेवाओं को दुरस्त, प्रभावी एवं विकसित करने पर बजट में विशेष प्रावधान किये गये हैं, ताकि भविष्य में कोरोना वायरस जैसी अन्य महामारियों से हम जनरक्षा कर सकेंगे। दरअसल सरकारी तंत्र को ठोस नतीजे देने वाले सिस्टम में तब्दील करके ही वे सभी वादे पूरे हो सकते हैं जो विभिन्न क्षेत्रों में सुधार को लेकर किये गये हैं। लेकिन इस बजट को कसने की बुनियादी कसौटी भारत का विकास ही है। अपना घर, स्टार्टअप, मेक इन इंडिया, महिला एवं वृद्धों को राहत की दृष्टि से भी यह बजट उल्लेखनीय है। बजट एक तरह से चुनौतियों के बीच संतुलन साधने की कला है।", 
  "Topic142": "महामृत्युंजय मंत्र को लंबी उम्र और अच्छी सेहत का मंत्र कहते हैं। शास्त्रों में इसे महामंत्र कहा गया है। इस मंत्र के जप से व्यक्ति निरोगी रहता है। महामृत्युंजय मंत्र की उत्पत्ति के बारे में पौराणिक कथा प्रचलित है। कथा के अनुसार, शिव भक्त ऋषि मृकण्डु ने संतान प्राप्ति के लिए भगवान शिव की कठोर तपस्या की। तपस्या से प्रसन्न होकर भगवान शिव ने ऋषि मृकण्डु को इच्छानुसार संतान प्राप्त होने का वर तो दिया परन्तु शिवजी ने ऋषि मृकण्डु को बताया कि यह पुत्र अल्पायु होगा। यह सुनते ही ऋषि मृकण्डु विषाद से घिर गये। कुछ समय बाद ऋषि मृकण्डु को पुत्र रत्न की प्राप्ति हुई। ऋषियों ने बताया कि इस संतान की उम्र केवल १६ साल ही होगी। ऋषि मृकण्डु दुखी हो गये। यह देख जब उनकी पत्नी ने दु:ख का कारण पूछा तो उन्होंने सारी बात बतायी। तब उनकी पत्नी ने कहा कि यदि शिवजी की कृपा होगी तो यह विधान भी वह टाल देंगे। ऋषि ने अपने पुत्र का नाम मार्कण्डेय रखा और उन्हें शिव मंत्र भी दिया। मार्कण्डेय शिव भक्ति में लीन रहते। जब समय निकट आया तो ऋषि मृकण्डु ने पुत्र की अल्पायु की बात पुत्र मार्कण्डेय को बतायी। साथ ही उन्होंने यह दिलासा भी दिया कि यदि शिव जी चाहेंगें तो इसे टाल देंगें। माता-पिता के दु:ख को दूर करने के लिए मार्कण्डेय ने शिव जी से दीर्घायु का वरदान पाने के लिए शिव जी आराधना शुरू कर दी। मार्कण्डेय जी ने दीर्घायु का वरदान की प्राप्ति हेतु शिवजी की आराधना के लिए महामृत्युंजय मंत्र की रचना की और शिव मंदिर में बैठ कर इसका अखंड जाप करने लगे। समय पूरा होने पर मार्कण्डेय के प्राण लेने के लिए यमदूत आये परंतु उन्हें शिव की तपस्या में लीन देखकर वह यमराज के पास वापस लौट आये। पूरी बात बतायी। तब मार्कण्डेय के प्राण लेने के लिए स्वयं साक्षात यमराज आये। यमराज ने जब अपना पाश जब मार्कण्डेय पर डाला तो बालक मार्कण्डेय शिवलिंग से लिपट गये। ऐसे में पाश गलती से शिवलिंग पर जा गिरा। यमराज की आक्रामकता पर शिवजी बहुत क्रोधित हुए और यमराज से रक्षा के लिए भगवान शिव प्रकट हुए। इस पर यमराज ने विधि के नियम की याद दिलायी। तब शिवजी ने मार्कण्डेय को दीर्घायु का वरदान देकर विधान ही बदल दिया। साथ ही यह आशीर्वाद भी दिया कि जो कोई भी इस मंत्र का नियमित जाप करेगा वह कभी अकाल मृत्यु को प्राप्त नहीं होगा। शास्त्रों के अनुसार भगवान विष्णु की पूजा बिना तुलसी पत्ते के अधूरी मानी जाती है। तुलसी की सेवाभाव करने से घर में सुख-समृद्धि बनी रहती है। हिंदू धर्म में तुलसी का पौधा पवित्र, पूजनीय और लाभकारी माना गया है। आयुर्वेद में भी इसका इस्तेमाल किया जाता है। हिंदू धर्म में मान्यता है कि तुलसी के पत्तों को गंगाजल के साथ मृत व्यक्ति के मुंह में रखने से स्वर्ग की प्राप्ति होती है। ऐसा करने से व्यक्ति की आत्मा को शांति मिलती है। तुलसी और गंगाजल को कभी बासी नहीं माना जाता है। इन दोनों चीजों का इस्तेमाल पूजा में किया जाता है। मान्यता है कि इन चीजों के बिना पूजा अधूरी मानी जाती है। हर रोज तुलसी के पौधे में जल डालने और नियमित रूप से पूजा करने से मनुष्य के सभी पाप मिट जाते हैं। मान्यता है कि यदि तुलसी के पौधे की रोजाना पूजा होती है तो यमराज प्रवेश नहीं करते हैं और घर में सुख-समृद्धि रहती है। तुलसी के पौधे को घर में रखने के कुछ नियम होते हैं। कभी भी अपवित्र हाथों से तुलसी को न छुएं। पौराणिक ग्रंथों के अनुसार वृंदा पुत्री तुलसी शंखचूड़ नामक असुर की पतिव्रता पत्नी थी। इसी के प्रताप से अजेय हुआ तुलसी असुर पति शंखचूड़ देवताओं के लिए भारी मुसीबत बन गया था। ऐसी स्थिति में भगवान विष्णु ने तुलसी के पति का वध करने का निश्चय कर लिया। परंतु पतिव्रता तुलसी के तेज एवं बल के रहते शंखचूड़ का वध करना इतना सरल भी नहीं था, इसलिए भगवान विष्णु ने लोकहित में सबसे पहले छलपूर्वक सती तुलसी का सतित्व भंग किया। लेकिन भेद खुल जाने के बाद तुलसी के श्राप से विष्णु को शालिग्राम बनना पड़ा तथा तुलसी को शरीर त्यागने के बाद तुलसी के वृक्ष का रूप इसलिए धारण करना पड़ा कि वह हमेशा के लिए लक्ष्मी की भांति ही भगवान विष्णु की प्रिय रह सके। इसलिए तुलसी को भगवान विष्णु की भार्या माना गया है। धार्मिक दृष्टिकोण से आज भी तुलसी को लोग मां लक्ष्मी मान कर पूजते हैं। यही कारण है कि शालिग्राम की पूजा उस वक्त तक अधूरी ही रहती है, जब तक उस पर तुलसी पत्र नहीं चढ़ते। देश के कोने-कोने में तुलसी रूपी पौधे की पूजा पद्धति अनंतकाल से चली आ रही है। तुलसी के पौधे को मंदिर रूपी स्थान बनाकर उसको स्थापित किया जाता है। प्रात: एवं संध्या बेला में दीप प्रज्ज्वलित कर इसकी पूरी श्रद्धा एवं आस्था के साथ पूजा की जाती है।", 
  "Topic143": "बड़े घोटाले में डूबे धनकी वापसी बैंकों और देश के लिए अवश्य सुखद है लेकिन इन घोटालों को अंजाम देने वाले विजय माल्या, नीरव मोदी और मेहुल चोकसी जैसे भगोड़े आर्थिक अपराधियों की स्वदेश वापसी भी बहुत जरूरी है। प्रवर्तन निदेशालय ने इन तीनों भगोड़े अपराधियों की जब्त सम्पत्तियों में से ९०,४१५ करोड़ रुपये सम्बन्धित बैंकों को हस्तान्तरित करा दिया है। यह सम्बन्धित बैंकों की डूबी रकम का ४० प्रतिशत हिस्सा है। अभी ६० प्रतिशत धन बाकी है। इसे भी वापस कराने की व्यवस्था होनी चाहिए। प्रवर्तन निदेशालय का कहना है कि इन घोटालों के माध्यम से बैंकों को कुल २२,५८५.८३ करोड़ रुपये की क्षति पहुंचायी गयी थी। मनीलांड्रिंग रोकथाम कानून के तहत जांच कर रहे प्रवर्तन निदेशालय ने घोटालों के धन से १८,१७०.०२ करोड़ रुपये मूल्य की सम्पत्तियों का पता लगाया और इन्हें जब्त कर लिया। पूरे घोटाले का यह ८०.४५ प्रतिशत हिस्सा है। जब्त की गयी सम्पत्तियों में ९६९ करोड़ की सम्पत्तियां विदेशों में हैं। निश्चित रूप से इन सम्पत्तियों का पता लगाना और पक्के प्रमाणों के आधार पर न्यायलय से उसे साबित करना भी काफी कठिन कार्य रहा। इसके लिए प्रवर्तन निदेशालय को काफी परिश्रम करना पड़ा तब जाकर आंशिक सफलता मिल पायी। शेष धनराशि की वापसी कराना भी काफी कठिन कार्य है लेकिन इसके लिए प्रयास जारी रखने की जरूरत है। वस्तुत: आर्थिक अपराधियों की लम्बी सूची है, जो देश का धन लूटने के बाद विदेशों में रह रहे हैं। अभी तो केवल तीन भगोड़े आर्थिक अपराधियों के मामले में कुछ सफलता मिली है। नीरव मोदी, विजय माल्या और मेहुल चोकसी का प्रत्यर्पण भी अत्यन्त आवश्यक है। तीनों अपराधी अपने बचाव के लिए अदालतों की शरण में हैं, जहां से उन्हें राहत मिलना आसान नहीं है। लन्दन की अदालत ने भारत प्रत्यर्पण के खिलाफ दायर नीरव मोदी की अर्जी रद कर दी है। इसी प्रकार मेहुल चोकसी और विजय माल्या भी अपने बचाव में जुटे हुए हैं लेकिन उन्हें भी राहत मिलने वाली नहीं है। अन्य आर्थिक अपराधियों को भी स्वदेश लाने के लिए ठोस प्रयास करने की जरूरत है जिससे कि उन्हें भारतीय कानून के तहत दण्डित किया जा सके। देश में कोरोना संक्रमण की दूसरी लहर में भले ही निरन्तर गिरावट आ रही है, लेकिन तीसरी लहर के खतरे को देखते हुए टीकाकरण अभियान को और गति देने की कवायद में सरकार जुट गयी है। सरकार ने टीका केन्द्रों पर ही पंजीकरण की सुविधा शुरू कर टीकाकरण के सबसे बड़े अवरोधक को हटाने का काम किया है। इससे विभिन्न कारणों से वंचित रहने वाले लोग भी टीकाकरण करा सकेंगे और इससे टीकाकरण अभियान को गति मिलेगी। केन्द्रीय स्वास्थ्य मंत्रालय ने स्पष्ट किया है कि कोरोना टीकाकरण के लिए न तो मोबाइल फोन का होना जरूरी है और न ही पते का प्रमाण अनिवार्य है। टीका लगाने के लिए कोविन पोर्टल पर पहले से आनलाइन पंजीकरण भी आवश्यक नहीं है। सरकार के इस निर्णय से सड़क पर जीवनयापन करने वाले लोगों का भी टीकाकरण सम्भव हो पायेगा और उनकी जीवन-रक्षा हो सकेगी। हालांकि भारत में जिस तरह टीकाकरण अभियान चलाया जा रहा है, उसने विश्व में कीर्तिमान स्थापित किया है लेकिन देश की बहुत बड़ी आबादी के टीकाकरण के लिए और गति देने की जरूरत है, क्योंकि तीसरी लहर में उन्हीं के सबसे ज्यादा प्रभावित होने का खतरा जताया गया है, जिन्होंने टीकाकरण नहीं कराया है। ऐसे में भारत की १३५ करोड़ से अधिक जनता को कोरोना टीके के दोनों डोज लगाना बड़ी चुनौती है, लेकिन जिस संकल्प के साथ सरकार प्रयास कर रही है उससे कोरोना संक्रमण से लडऩे में बहुत सहायता मिलेगी। टीकाकरण के लिए आधारकार्ड, मतदाता पहचान-पत्र फोटोयुक्त राशनकार्ड सहित नौ पहचान-पत्रों में से कोई एक अनिवार्य था, लेकिन बहुत बड़ी आबादी ऐसी है जिसके पास न घर है और न ही पहचान-पत्र। ऐसे में सरकार के केन्द्रों पर ही पंजीकरण की सुविधा से उन्हें राहत मिलेगी और वह भी अपना टीकाकरण करा सकेंगे। सरकार को इसके लिए टीकाकरण केन्द्र की संख्या में वृद्धि करने के साथ ही प्रत्येक केन्द्रों पर पर्याप्त मात्रा में कोरोना का टीका उपलब्ध कराना होगा जिससे जल्दी से जल्दी लोग कोरोना टीका लगवा कर सुरक्षित हो सकें। टीकाकरण को गति देने के लिए यह आवश्यक भी है", 
  "Topic144": "आगामी बजट की मुख्य चुनौती रोजगार बनाने एवं जमीनी स्तर पर बाजार में मांग बनाने की है जो एक दुष्कर कार्य है। फिर  भी इस कार्य को किया जा सकता है यदि सरकार अपनी आय और खर्च दिशा में बदलाव करें। मेरे सुझाव इस प्रकार हैं। वर्तमान वर्ष अप्रैल २०२० से मार्च २०२१ कोविड के कारण असामान्य रहा है। इसलिए मैं अपने सुझाव वर्ष २०१९-२० के आधार पर दे रहा हूं। राजस्व के क्षेत्र में पहला सुझाव है कि बड़ी कम्पनियों के द्वारा अदा किये जानेवाले कारपोरेट टैक्स में वृद्धि की जाय। इस मद से २०१९-२० में ३.२ लाख करोड़ रूपये का राजस्व मिला था। इसे बढ़ाकर आगामी वर्ष २०२१-२२ में ४.० लाख करोड़ रूपये वसूल किया जाए। कारपोरेट टैक्स की वृद्धि से बड़ी कंपनियों की प्रवृत्ति बनेगी कि वे अपने मुख्यालयों को भारत से हटा कर उन देशों में ले जाएं जहां कार्पोरेट टैक्स की दर कम है। इससे निजात पाने का उपाय यह है कि दूसरे देशों के साथ किये गये डबल टैक्स अग्रीमेंट में संशोधन किया जाय। ऐसे में जो बड़ी कम्पनियां भारत से अपने मुख्यालयों को स्थान्तरित करेंगी उन्हें भारत में आयकर देते रहना पड़ेगा। दूसरा सुझाव है कि व्यक्तिगत आयकर की दर में वृद्धि की जाय। २०१९-२० में आयकर से केन्द्र सरकार को २.८ लाख करोड़ रूपये रूपये का राजस्व मिला था। इसे २०२१-२२ में बढ़ाकर ४.० लाख करोड़ रूपये रूपये कर दिया जाय। निशचित रूप से इससे समृद्ध वर्ग द्वारा बाजार में उत्पन्न की जाने वाली मांग में कुछ गिरावट आएगी परन्तु इससे कई गुना ज्यादा भरपाई हेलीकाफ्टर मनी से हो जायेगी जिसका विवरण मैं नीचे दे रहा हूं। तीसरा सुझाव है कि जीएसटी की दर में कटौती की जाये। वर्ष २०१९-२० में जीएसटी से केन्द्र सरकार को ६.१ लाख करोड़ रूपये रूपये का राजस्व मिला था। इसमें कटौती कर के इससे भी केवल ४.० लाख करोड़ रूपये रूपये की वसूली की जाय। इससे बाजार में मांग बढ़ेंगी क्योंकि माल सस्ता हो जाएगा। भ्रष्टाचार भी कम होगा। चौथा सुझाव है कि आयातकर से वर्ष २०१९-२० में केन्द्र सरकार को ०.६ करोड़ का राजस्व मिला था। इसे तीन गुना बढ़ाकर इससे २.० लाख करोड़ रूपये रूपये की वसूली की जाय। इस कदम में डब्लूटीओ नहीं आता है चूंकि वर्तमान में हम डब्लूटीओ में स्वीकृत दरों से तिहाई से कम आयात कर वसूल कर रहे हैं। ऐसा करने से आयातित माल महंगा हो जाएगा। घरेलू उत्पादन को संरक्षण मिलेगा, घरेलू उत्पादन बढ़ेगा, रोजगार बनेगा और अर्थव्यवस्था का चक्का चल निकलेगा। पांचवा सुझाव है कि केन्द्र सरकार द्वारा वसूल किये गये सेंट्रल एक्साइज ड्यूटी, जो कि मुख्यत: पेट्रोलियम पदार्थों पर वसूलकी जाती है, को बढ़ाया जाये। इस मद से २०१९-२० में २.५ लाख करोड़ रूपये रूपये का राजस्व केन्द्र सरकार को मिला था। इसे बढ़ाकर आगामी वर्ष में ४.० लाख करोड़ रूपये रूपये की वसूली की जाय। ऐसा करने से पेट्रोल डीजल के दाम जो वर्तमान में लगभग ९० रूपये प्रति लीटर है बढ़ाकर १२० रूपये प्रति लीटर हो जायेंगे। इससे पेट्रोल और डीजल की खपत में कमी आएगी, इन पदार्थों का आयात कम होगा और निर्यातों पर भी दबाव कम होगा। ऐसे में जो महंगाई बढ़ेगी उसकी भरपाई पुन: हेलीकाफ्टर मनी से हो जायेगी जिसका विवरण नीचे दिया जा रहा है। अन्य मदों से केन्द्र सरकार को २०१९-२० में ४.३ लाख करोड़ रूपये का राजस्व मिला था जिसे आगामी वर्ष में उसी स्तर पर बरकरार माना जाय। वित्तीय घाटा २०१९-२० में ७.७ लाख करोड़ रूपये रहा थाए जिसे भी पूर्ववत रखा जाए। इस प्रकार २०१९-२० में सरकार का कुल राजस्व २७ लाख करोड़ रूपये था जो उपर दिए गये सुझाओं को लागू करने के बाद ३० लाख करोड़ रूपये हो जायेगा। अब खर्च पर विचार करते हैं। रक्षा पर २०१९-२० में ४.४ लाख करोड़ रूपये खर्च हुआ था इसे बढ़ाकर ७.० लाख करोड़ रूपये कर देना चाहिए क्योंकि देश पर सामरिक संकट छाया हुआ है। दूसरे रिसर्च और संचार के क्षेत्र में २०१९-२० में ०.६ लाख करोड़ रूपये रूपये का खर्च हुआ था। इसमें पांच गुना वृद्धि करके ३.० लाख करोड़ रूपये कर देना चाहिए क्योंकि ये खर्च आने वाले समय में हमारी आर्थिक समृद्धि का आधारशिला होंगे। तीसरे गृह मंत्रालय को २०१९-२० में १.४ लाख करोड़ रूपये का खर्च दिया गया था जिसे पूर्ववत बनाये रखा जाए। चौथे स्वास्थ मंत्रालय को २०१९-२० में ०.६ लाख करोड़ रूपये आवंटित किया गया था उसे पूर्ववत रखा जाय। इसमें परिवर्तन यह करना चाहिए कि व्यक्तिगत लोगों को लाभ पहुंचाने वाली योजनायें जैसे सेंट्रल गवर्मेंट हेल्थ स्कीम और इम्प्लोयी इन्स्युरैंस कारपोरेशन आदि पर खर्च घटाकर कोविड जैसे संक्रामक रोगों की रिसर्च पर खर्च बढ़ा देना चाहिए। पांचवां अन्य तमाम मंत्रालयों पर २०१९-२० में २०.० लाख करोड़ रूपये का खर्च हुआ था। इन सभी के आवंटन में ५० प्रतिशत कटौती कर के इसे १०.० लाख करोड़ रूपये रूपये कर देना चाहिए। हाइवे इत्यादि बनाने के कार्यों को एक वर्ष के लिए विराम दे देना चाहिए। जब अर्थव्यवस्था पुन: गति पकड़ ले तब इन्हें पुन: बहाल कर देना चाहिए। इस प्रकार २०१९-२० के २७.० लाख करोड़ रूपये के खर्च के सामने उपर बताये गये खर्च २२.० लाख करोड़ रूपये बैठता है। शेष ८.० लाख करोड़ रूपये की रकम को देश के १४० करोड़ नागरिकों में प्रत्येक व्यक्ति को ५०० रूपये प्रति माह की दर से सीधे उनके खातों में डाल देना चाहिए। ऐसा करने से पांच सदस्यों के प्रत्येक परिवार को २५०० रूपये प्रति माह मिल जायेंगे। जिससे उन्हें वर्तमान में राहत भी मिलेगी और यह रकम देश की अर्थव्यवस्था में भारी मांग भी उत्पन्न करेगी। सत्तारूढ़ पार्टी को राजनीतिक लाभ भी मिलेगा। इस मांग के उत्पन्न होनेके साथ-साथ यदि आयातकर में वृद्धि की गयी तो घरेलू उत्पादन तत्काल गतिशील हो जायेगा और रोजगार बनेंगे। अर्थव्यवस्था में मांग और रोजगार का सुचक्र पुन: स्थापित हो जायेगा। ५०० रूपये प्रति व्यक्ति को बैंक के खाते में सीधे डाले जाने को हेलीकाफ्टर मनी कहा जाता है। जैसे की हेलीकाफ्टर से आपके घर में यह रकम डाल दी जाय। इस प्रकार का कार्य अमेरिका आदि देशों में किया गया है और इसके सुपरिणाम भी हुए हैं। वित्तमंत्री को इसे अपनाना चाहिए। ऐसा करने से देश के नागरिकों के हाथ में तरलता आ जाएगी और अर्थव्यवस्था निश्चित रूप से चल निकलेगी और हम दस से १५ प्रतिशत का जीडीपी में वृद्धि दर हासिल करने में कामयाब हो सकेंगे।", 
  "Topic145": "तिलक हमारी तीसरी आंख का बिंदु है, वह हमारे संकल्प का भी बिंदु है। उसको योग में आज्ञाचक्र कहते हैं। हमारे जीवन में जो कुछ भी अनुशासन है वह उसी आज्ञाचक्र से पैदा होता है। दोनों आंखों के बीच में जो तीसरा नेत्र है वही जगह आज्ञाचक्र की है। इस आज्ञा के संबंध में थोड़ी बात समझ लेनी जरूरी है। जिन लोगों के भी जीवन में यह चक्र प्रारंभ नहीं होगा, वह हजार तरह की गुलामियों में बंधे रहेंगे, इस चक्रके बिना कोई स्वतंत्रता नहीं है। यह बहुत हैरानी की बात मालूम पड़ेगी। क्योंकि जिस व्यक्ति का आज्ञाचक्र सक्रिय नहीं है, वह किसी न किसी तरह की गुलामी में रहेगा। एक गुलामी से छूटेगा, दूसरी में पड़ेगा, दूसरी से छूटेगा तीसरी में पड़ेगा, वह गुलाम रहेगा ही। उसके पास मालिक होने का तो अभी चक्र ही नहीं है, जहां से मालकियत की किरणें पैदा होती हैं। उसके पास संकल्प जैसी कोई चीज ही नहीं है। वह अपने को आज्ञा दे सके ऐसा उसका सामथ्र्य नहीं है, बल्कि उसका शरीर और उसकी इंद्रियां ही उसको आज्ञा दिये चली जाती हैं। पेट कहता है भूख लगी है तो उसको भूख लगती है। शरीर कहता है बीमार हूं तो वह बीमार हो जाता है। शरीर कहता है, बूढ़ा हो गया तो बूढ़ा हो गया। शरीर आज्ञा देता है, आदमी आज्ञा मानकर चलता है। लेकिन यह जो आज्ञाचक्र है, इसके जागते ही शरीर आज्ञा देना बंद कर देता है और आज्ञा लेना शुरू कर देता है। पूरा का पूरा आयोजन बदल जाता है और उल्टा हो जाता है। वैसा मनुष्य यदि बहते हुए खून को कह दे, रुक जाओ तो बहता हुआ खून रुक जायगा। वैसा मनुष्य यदि कहे हृदय की धड़कन को कि ठहर जाय तो हृदय की धड़कन ठहर जायगी। वैसा मनुष्य कहे अपनी नब्ज से कि मत चल तो नब्ज चल न सकेगी। परन्तु इस चक्र के बिना शुरू हुए मालिक नहीं होता। इस चक्र का स्मरण जितना ज्यादा रहे, उतना ही ज्यादा आपके भीतर स्वयं की मालिकी पैदा होनी शुरू होती है। आप गुलाम की जगह मालिक बनना शुरू होते हैं। तिलक भी एक प्रयोग है। स्मरणपूर्वक यदि चौबीस घंटे आज्ञा चक्र पर बार-बार ध्यान को ले जाता है तो बड़े परिणाम आते हैं। यदि तिलक लगा हुआ है तो बार-बार ध्यान जायगा आज्ञा चक्रपर। तिलक के लगते ही वह स्थान पृथक हो जाता है। यदि तिलक ठीक जगह लगा है तो आप हैरान होंगे, आपको स्वयं उसकी याद करनी ही पड़ेगी। संभवत: शरीर में वह सर्वाधिक संवेदनशील जगह है। उसकी संवेदनशीलता का स्पर्श करना और वह भी खास चीजों से स्पर्श करने की विधि है जैसे चंदन का तिलक लगाना। सैकड़ों और हजारों प्रयोगों के बाद तय किया था कि चंदन का क्यों प्रयोग करना है। एक तरह की रेजोनेंस है चंदन में और उस स्थान की संवेदनशीलता में। चंदनका तिलक उस बिंदु की संवेदनशीलता को और गहन करता है। हर कोई तिलक नहीं करेगा। आध्यात्मिकता और राजनीति दोनों का ही मानवता एवं मानव के साथ गहरा संबंध है। राजनीति का उद्देश्य सुशासन और भौतिक एवं भावानात्मक सुविधाओं को जनता तक पहुंचाना है। वहीं आध्यात्मिकता का लक्ष्य नैतिकता एवं मानवीय मूल्यों को बढ़ाना है। किसी भी देश की समृद्धि एवं विकास के लिए राजनीति एवं आध्यात्मिकता का एक साथ चलना अति आवश्यक है। सुशासन एवं अच्छे प्रजातंत्र के लिए आध्यात्मिकता का होना अनिवार्य है। केवल आध्यात्मिकता ही प्रतिबद्धता, दायित्व एवं आत्मविश्वास का आह्वान कर उन्हें मानव में स्थापित कर सकती है। बिना आध्यात्मिकता के राजनीति में अनैतिकता का वातावरण बनता है और इस कारण भ्रष्टाचार, अपराध एवं अराजकता को बढ़ावा मिलता है। भारतीय आध्यात्मिकता ने पूरे संसार को धर्मनिरपेक्षता से अवगत करवाया है। यदि हम अपने प्राचीन इतिहास को देखें तो हम पायंगे कि आध्यात्मिकता भारतीय राजनीति में बहुत गहरी जड़ों तक स्थित है। प्राचीन काल में राजगुरु द्वारा राजाको सलाह दी जाती थी एवं उनका मार्ग प्रशस्त किया जाता था। रामके गुरु वशिष्ठ हुए हैं, श्रीकृष्ण के गुरु संदीपनी हुए हैं। शिवाजी ने भी समर्थ रामदास को समर्थन दिया था। महात्मा गांधी भी अपनी आध्यात्मिकता के कारण ही लाखों लोगों तक अपनी बात पहुंचा पाये। हम यह भी कह सकते हैं आध्यात्मिकता के कारण ही भारत को आजादी मिली। जब आध्यामिकता एवं राजनीति एक दूसरे के साथ नहीं चलते तब हमें राजनीति में भ्रष्टाचार एवं भ्रष्ट नेता देखने को मिलते हैं। आध्यात्मिक लोग मूल्यों पर आधारित जीवन जीते हैं जो कि सुशासन के लिए अति आवश्यक है। एक नेता का समदर्शी होना अति आवश्यक है ताकि प्रत्येक व्यक्ति के साथ समानता का व्यवहार कर सके। एक नेता का दूरदर्शी होना भी अति आवश्यक है, खुले विचारों एवं समाज के हित में अपने सपनों को साकार करते हुए एवं मानवता की भलाई कर सकता है। आज के समय की आवश्यकता ऐसी राजनीति कार्य प्रणाली है जो कि पूर्वागृहों से मुक्त हो। आम सहमति केवल तभी उभर सकती है जब राजनेता धर्म, जाति एवं लिंग के आधार पर पूर्वागृहों को छोड़कर आगे बढ़ें। पूर्वागृह की भावना का त्याग करने के लिए राजनेता में अपनेपन की भावना एवं खुले विचारों का होना अति आवश्यक है। यह तभी हो सकता है, जब स्वयं तनाव से मुक्त एवं आध्यात्मिकता से अभिभूत हों। आध्यात्मिक लोगों को ईमानदार एवं प्रतिबद्ध बनाती है जो कि किसी भी अपराधरहित समाज के लिए बेहद आवश्यक है।", 
  "Topic146": "सर्वोच्च न्यायालय ने मंगलवार को प्रवासी मजदूरों के हित में बड़ा आदेश देते हुए राज्यों को निर्देश दिया है कि ३१ जुलाई तक ‘एक देश एक राशन कार्ड’ योजना को लागू करें। साथ ही केन्द्र सरकार को भी निर्देश दिया है कि वह राज्यों को अतिरिक्त अनाज आवण्टित करे। सभी राज्यों को प्रवासियों को सूखा राशन वितरण की योजना लाने के साथ ही इन श्रमिकों के लिए सामुदायिक रसोई की व्यवस्था सुनिश्चित करनी चाहिए जो महामारी के रहने तक जारी रहे। न्यायमूर्ति अशोक भूषण एवं न्यायमूर्ति एम.आर. शाह की पीठ ने कहा है कि केन्द्र सरकार और राज्य सरकारें असंघटित क्षेत्र के मजदूरों सहित सभी प्रवासी श्रमिकों के पंजीकरण का कार्य ३१ जुलाई, २०२१ तक अवश्य पूरा कर लें। राज्य और संघशासित राज्य क्षेत्र सभी ठेकेदारों को यथाशीघ्र पंजीकृत करें तथा श्रमिकों का भी पंजीकरण सुनिश्चित करें। इसके साथ ही सभी राज्य श्रमिकों के लिए नि:शुल्क राशन बांटने की योजना बनायें। केन्द्रीय श्रम और रोजगार मंत्रालय की ओर से असंघटित कामगारों का डेटा तैयार करने में हो रही देरी पर सर्वोच्च न्यायालय ने नाराजगी व्यक्त करते हुए यहां तक कह दिया कि इस लापरवाही को माफ नहीं किया जा सकता है। शीर्ष न्यायालय ने कोरोना महामारी के दौर में लाकडाउन के कारण प्रवासी श्रमिकों को हो रही समस्याओं पर स्वत: संज्ञान लेकर सुनवाई प्रारम्भ की। विगत २४ मई को सुनवाई के दौरान केन्द्र सरकार के प्रति नाराजगी जताते हुए श्रम पंजीकरण योजना के बारे में सरकार से जवाब मांगा था। पिछले वर्ष २०२० में कोरोना लाकडाउन के दौरान शीर्ष न्यायालय ने सभी प्रवासी श्रमिकों का पंजीकरण करने का फैसला सुनाया था और प्रवासी श्रमिकों के पंजीकरण में तेजी लाने का निर्देश दिया था। पीठ ने यह भी निर्देश दिया था कि सरकार के प्रतिनिधि प्रवासी श्रमिकों से सम्पर्क कर उनका पंजीकरण करें। पंजीकरण का कार्य पूरा होने पर ही सरकार प्रवासी कामगारों को लाभ पहुंचा सकती है। वस्तुत: कोरोना काल में सबसे अधिक प्रभावित होने वाले लोगों में प्रवासी श्रमिकों की संख्या सबसे अधिक है। उनके समक्ष आजीविका का संकट उत्पन्न हो गया और श्रमिक अपने घरों की ओर लौटने लगे। इन श्रमिकों की कारुणिक स्थिति को देखकर सर्वोच्च न्यायालय ने जो आदेश और निर्देश दिया है वह कामगारों के हित में है। इन आदेशों और निर्देशों का अनुपालन अत्यन्त आवश्यक है जिससे कि प्रभावित श्रमिकों का भरण-पोषण हो सके। मानवीय संवेदना को ध्यान में रखते हुए शीर्ष न्यायालय का दिया गया आदेश राहतकारी और स्वागतयोग्य है। जम्मू में भारतीय वायु सेना स्टेशन परिसर के तकनीकी क्षेत्र में रविवारको ड्रोन के जरिये किये गये विस्फोट के २४ घण्टे के भीतर जम्मू के ही कालूचक सैन्य स्टेशन पर ड्रोन हमले की बड़ी साजिश को सेना ने विफल कर दिया। हमले के लिए अलग-अलग आये दो ड्रोन को सतर्क जवानों ने फायरिंग कर खदेड़ दिया। सैनिकों की सतर्कता और सक्रियता से एक बड़ा खतरा टल गया। घटना के बाद हाइवे के साथ ही अन्य इलाकों में गश्त बढ़ाने के साथ ही सैन्य ठिकानों समेत प्रमुख स्थानों और अन्तरराष्ट्रीय सीमा एवं वास्तविक नियंत्रण रेखा पर सुरक्षा और कड़ी कर दी गयी है। दरअसल जम्मू-कश्मीर में तेजी से बदलते सामाजिक और राजनीतिक परिदृश्य से पाकिस्तान अपना मानसिक सन्तुलन खो बैठा है, क्योंकि कश्मीर का मुद्दा ही अबतक पाकिस्तान में सक्रिय राजनीति का केन्द्र रहा है जिस पर पूर्ण ग्रहण लगता साफ दिख रहा है। घाटी में शान्तिबहाली के साथ विकास के प्रति दृढ़ संकल्पित प्रधानमंत्री नरेन्द्र मोदी के सख्त तेवर और काररवाई ने पाकिस्तान की कस-बल ढीली कर दी है। दूसरी ओर आतंकी वित्तपोषण पर नजर रखने वाली अन्तरराष्ट्रीय संस्था फाइनेंशियल एक्शन टास्क फोर्स (एफएटीएफ) में एक बार फिर मुंह की खाने के बाद पाकिस्तान की छटपटाहट चरम पर है। पाकिस्तान का एफएटीएफ का ग्रे-लिस्ट में बने रहना भारत की ओर से पेश किये गये ठोस सबूत प्रमुख कारण हैं। साथ ही कश्मीर के राजनीतिक दलों के साथ केन्द्र सरकार की सौहार्दपूर्ण वातारण में हुई वार्ता और राजनीतिक कवायद की सुगबुगाहट से पाकिस्तान बौखलाया हुआ है। कश्मीर में करवट लेते हालात से उसके पांव के नीचे की जमीन दरकती नजर आ रही है। ऐसी स्थिति में कश्मीर को पुन: अशान्ति के दलदल में ढकेलने के लिए वह किसी भी स्तर तक जा सकता है। ड्रोन हमला इसी साजिश का एक हिस्सा है। इस हमले और बाद की घटनाओं को देखते हुए सरकार सैन्य प्रतिष्ठानों पर एंटी ड्रोन तकनीक की तैनाती का शीघ्र निर्णय ले सकती है जिस पर पहले से ही विचार चल रहा था, लेकिन अब जम्मू की घटना के बाद इस पर तत्काल फैसला लेना जरूरी हो गया है। कश्मीर में राजनीतिक प्रक्रिया को प्रभावित करने के लिए एक बार फिर आतंकी गतिविधियां तेज करने की कोशिश हो सकती है। इससे निबटने के लिए सतर्कता और सक्रियता के साथ ही निगरानी तंत्र को और मजबूत करने की जरूरत है।", 
  "Topic147": "प्रतीक्षा अस्तित्व पर विश्वास है। वर्तमान परिस्थिति से प्राय: सभी पीडि़त-व्यथित रहते हैं। अच्छे दिन आने की पुलक होती है। प्रकृति जड़ नहीं है। प्रकृति का प्रत्येक अंश गतिशील है। यह गतिशीलता ऋजु- सीधा मार्ग नहीं अपनाती। यह चक्रीय है। पूर्वजों ने संभवत: इसीलिए कालगति के प्रतीक को चक्र कहा है। इस चक्रीय गति का अंत एवं प्रारम्भ एक ही होते हैं। सुख-दु:ख बारी-बारी आते हैं। अस्तित्व में दोनों की उपस्थिति है। कवि रहीम ने ठीक गाया है, रहिमन चुप ह्वै बैठिये, देखि दिनन का फेर/जब नीके दिन आइहैं/बनत न लगिहैं देर।  रहीम ने चुप रहकर प्रतीक्षा करने का संदेश दिया है। प्रतीक्षा व्यर्थ नहीं जाती। अस्तित्व के घर में प्रतीक्षारत रहने वाले आस्तिकों के लिए भी विशेष स्थान है। वेटिंग रूम यहां भी है। सभी मनुष्यों के चित्त में प्रतीक्षा होती है। प्रतीक्षा एक साधना है। प्रतीक्षा सहारा लेनेवाला व्यक्ति यह मानकर चलता है कि उसकी प्रतीक्षा उसे कर्मफल अवश्य दिलायगी। प्रतीक्षा की साधना में ध्यान जैसी एकाग्रता जरूरी है। यह सचेत मन से घटित होती है। उसका ध्यान विषय-विशेष पर ही केन्द्रित रहता है। यह एकाग्रता कर्म की प्रेरक है। यही कर्मफल सुनिश्चित करती है। ध्यान-एकाग्रता प्रतीक्षा को कर्मफल दाता भी बनाती है। प्रतीक्षा अकर्मण्य होकर चुप बैठने का आचरण नहीं है। प्रतीक्षा में सतत् कर्म नहीं रूकते। कर्मफल के प्रति सक्रिय वैराग्य भी घटित होता है। प्रतीक्षा का परिणाम है कर्मफल की प्रतिभूति है। प्रतीक्षा का मूलभाव राज्य-योग की समाधि जैसा है। अंकगणित की तरह यहां दो और दो, चार ही होते हैं। प्रतीक्षा करने वाले के मनोभाव सकारात्मक होते हैं। चित्त्में शुभप्राप्ति की गहरी संभावना होती है। प्रतीक्षा का चरित्र अन्तर्संगीत जैसा है। दुनिया के सभी साधकों ने प्रतीक्षा की मनोभावना में रहकर इच्छित कर्मफल प्राप्त किये है। प्रतीक्षा एक सात्विक मनोकामना है। मैंने स्वयं अपनी मनोअभिलाषा के लिए लम्बे समय तक प्रतीक्षा की है। प्रतीक्षा में शुभ घटित होने के लिए अस्तित्व की शक्ति पर विश्वास की आवश्यकता होती है। मुझे अस्तित्व पर विश्वास है। सन् १९७५ में संवैधानिक आपातकाल था। मौलिक अधिकार निलम्बित थे। लाखों लोगों को असहमति के कारण जेल में डाल दिया गया था। सब पर फर्जी मुकदमे थे। मैं भी अपनी विचारधारा की प्रतिबद्धता के कारण जेल में था। लोग सहमे हुए थे। भयभीत थे। जेल से छूटने की आशा नहीं थी। ऐसा बन्दी-जीवन अंधकारपूर्ण था। हम लोगों को दूर-दूर तक प्रकाश की किरण नहीं दिखाई पड़ती थी। देश की सभी जेलों में बन्द सामाजिक कार्यकर्ताओं के मन में निराशा थी। परिस्थितियां विपरीत थीं। मैंने और मेरे जैसे अनेक लोगों ने अस्तित्व की गतिविधि पर विश्वास किया। हम लोगों ने प्रतीक्षा की। प्रतीक्षा से आत्मविश्वास बढ़ा। अंतत: लोकसभा के चुनाव आये। चुनाव के समय सभी विपक्षी नेता जेल में थे। जो बाहर थे उन्हें चुनाव-प्रचार में हिस्सा लेने से रोका गया। किसी को भी विश्वास नहीं था कि एकतरफा चुनाव-प्रचार के बावजूद सत्तापक्ष पराजित होगा। लेकिन १९७७ के लोकसभा चुनाव में सत्तापक्ष पूरी तरह से पराजित हुआ। प्रतीक्षा का चमत्कार मैंने स्वयं अनुभव किया है। सत्तापक्ष की पराजय के बाद आपातकाल हटाया गया और जेल में बन्द सभी राजनीतिक बन्दी रिहा हुए। प्रतीक्षा और आशा दोनों परिजन जान पड़ते हैं। आस्तिकता से पूर्ण आशा में आत्मबल बढ़ता है। आशा आत्मविश्वास बढ़ाती है। ऐसा आत्मविश्वास प्रतीक्षा की समयावधि में धैर्य देता है और प्रतीक्षा का अंतर्संगीत भीतर-ही-भीतर अपना काम करता है। यह निराश नहीं होने देता। भारतीय पुराणों में धैर्यपूर्ण प्रतीक्षा की अनेक कथाएं हैं। उनके प्रयत्न, प्रतीक्षा की शक्ति पाकर फलदाता रहे। प्रतीक्षा एक अंतर्भावना है। यह संपूर्ण व्यक्तित्व को सकारात्मक रूप में प्रभावित करती है और गहन जिजीविषा की शक्ति बढ़ाती है। प्रतीक्षा में संयम होता है, आशा होती है। धैर्य होता है। आत्मविश्वास होता है लेकिन निराशा नहीं होती। अस्तित्व की सकारात्मक शक्तियों पर विश्वास रहता है और अस्तित्व कभी गलती नहीं करता। संसार में सबको अपने-अपने हिस्से का यश सिद्धि और प्रसिद्धि मिलती ही है। चीनी दार्शनिक लाउत्सुके निष्कर्ष भी यही हैं। प्रतीक्षा हमारे अंतरमन का उत्सव है। इस उत्सव का अपना आनन्द है। प्रतीक्षा में विचलन नहीं होता है। पराजय का भाव भी नहीं होता है। संसार का गणित प्राय: नियतिवादी है। नियतिवादी मानकर चलते हैं कि सबकुछ पहले से निर्धारित है। यहां हाथ-पैर मारने का कोई लाभ नहीं, लेकिन प्रतीक्षारत लोग नियतिवादी नहीं होते। उन्हें अपनी प्रतीक्षा पर और प्रतीक्षा के कारण स्वयं पर आत्मविश्वास होता है। वह सुखद परिणाम की प्रतीक्षा करते हैं। कर्म व्यक्तित्व की प्रतीक्षा-शक्ति पाकर ही परिणाम देते है। गंभीर और असाध्य बीमारियों में कुछलोग निराश हो जाते हैं। वह स्वस्थ होने की प्रतीक्षा नहीं करते हैं और निराश होकर पराजय स्वीकार कर लेते हैं। लेकिन आस्तिकता से पूर्ण प्रतीक्षा में चमत्कार घटित होते हैं और लोग आश्चर्यजनक ढंग से स्वस्थ हो जाते हैं। मैंने शरीर की सामान्य जरूरतों की उपेक्षा की। भोजन की भी नहीं। भोजन शरीर का निर्माता है। ऐसा जानते हुए भी मेरी दिनचर्या अस्त-व्यस्त रही है। उपनिषद् मेरे प्रिय हैं। उपनिषदों में अन्न की प्रशंसा है। अन्न न मिले तो प्राण साथ छोड़ देते हैं। अन्न भी अध्यात्म का भाग है। मैने अन्न की प्रतीक्षा नहीं की। जीवन कर्म प्रधान रहा है। तमाम तरह की व्यस्तताएं रही हैं। सो जीवन अस्त व्यस्त रहा है। मैंने स्वस्थ शरीर के साथ वृद्धावस्था में प्रवेश नहीं किया। वृद्धावस्था में शरीर वैसे भी जीर्ण होता है। मन के तल पर अवसाद-विषाद बढ़ते हैं। इनका प्रभाव शरीर पर पड़ता है। शरीर ही भोग, रोग, योग, संयोग, वियोग का उपलब्ध है। वृद्धावस्था में शरीर स्वयं ध्यानाकर्षण करता है। हम अच्छे स्वास्थ्य की प्रतीक्षा करते हैं। लेकिन मेरा मन सत्य, शिव और सुंदर की प्रतीक्षा में चंचल रहता है। मैंने पूरे जीवन शरीर की चिंता नहीं की। अब काफी देर हो चुकी है। नियति खुलकर खेल रही है। मैं तटस्थ द्रष्टा हूं। पूर्ण संतुष्ट। हमारा अध्यात्म अनुभवों का प्रसाद हैं। जीवन गीत जारी है।", 
  "Topic148": "भारतीय समाज और राष्ट्र के जीवन में नवीन प्राणों का संचार करने वाले स्वामी विवेकानंद जी की आज पुण्यतिथि है। उनका जीवन जितना रोमांचकारी रहा उतना ही प्रेरणादायक भी। उन्होंने अपने विचारों से अतीत के अधिष्ठान पर वर्तमान और भविष्य का बीजारोपण कर देश की आत्मा को चैतन्यता से भर दिया। स्वामी जी का उदय ऐसे समय में हुआ जिस समय भारत के सामाजिक पुनरुत्थान के लिए राजाराम मोहन राय और शिक्षा के विकास के लिए ईश्वरचंद विद्यासागर जैसे अनगिनत मनीषी भारतीय समाज में नवचेतना का संचार कर रहे थे। स्वामी जी अपने विचारों के जरिये स्वधर्म और स्वदेश के लिए अप्रतिम प्रेम और स्वाभिमान का ऊर्जा प्रवाहित कर जाग्रत-शक्ति का संचार किया जिससे भारतीय जनके मन में अपनी ज्ञान, परम्परा, संस्कृति और विरासत का गर्वपूर्ण बोध हुआ। स्वामी जी की दृष्टि में समाज की बुनियादी इकाई मनुष्य था और उसके उत्थान के बिना वह देश एवं समाज के उत्थान को अधूरा मानते थे। उनका दृष्टिकोण था कि राष्ट्र का वास्तविक पुनरुद्धार मनुष्य-निर्माण से प्रारंभ होना चाहिए। मनुष्य में शक्ति का संचार हो जिससे वह मानवीय दुर्बलताओं पर विजय प्राप्त करने में और प्रेम, आत्मसंयम, त्याग, सेवा एवं चरित्र के अपने सद्गुणों के जरिये उठ खड़ा होने का सामथ्र्य जुटा सके। वह सर्वसाधारण जनता की उपेक्षा को एक बड़ा राष्ट्रीय पाप मानते थे। १८९३ में शिकागो में धर्म सम्मेलन (पार्लियामेंट आफ रिलीजन) के दौरान उन्होंने स्पष्ट कहा कि मेरी यह धारणा वेदान्त के इस सत्य पर आधारित है कि विश्व की आत्मा एक और सर्वव्यापी है। पहले रोटी और फिर धर्म। लाखों लोग भूखों मर रहे हैं और हम उनके मस्तिष्क में धर्म ठूंस रहे हैं। मैं ऐसे धर्म और ईश्वर में विश्वास नहीं करता, जो अनाथों के मुंह में एक रोटी का टुकड़ा भी नहीं रख सकता। उन्होंने सम्मेलन में उपस्थित अमेरिका और यूरोप के धर्म विचार कों एवं प्रचारकों को झकझोरते हुए कहा कि भारत की पहली आवश्यकता धर्म नहीं है। वहां इस गिरी हुई हालत में भी धर्म मौजूद हैं। भारत की सच्ची बीमारी भूख है। यदि आप भारत के हितैषी हैं तो उसके लिए धर्म प्रचारक नहीं अन्न भेजिये। स्वामी जी गरीबी को सारे अनर्थों की जड़ मानते थे। इसलिए उन्होंने दुनिया को सामाजिक-आर्थिक न्याय और समता-समरसता पर आधारित समाज गढऩे का संदेश दिया। वह ईश्वर-भक्ति और धर्म-साधना से भी बड़ा काम गरीबों की गरीबी दूर करने को मानते थे। एक पत्र में उन्होंने ने लिखा है कि ईश्वर को कहां ढूंढऩे चले हो। यह सब गरीब, दुखी और दुर्बल मनुष्य क्या ईश्वर नहीं है? इन्हीं की पूजा पहले क्यों नहीं करते? उन्होंने स्पष्ट घोषणा की थी कि गरीब मेरे मित्र हैं। गरीबों का उपकार करना ही दया है। वह इस बात पर बल देते थे कि हमें भारत को उठाना होगा, गरीबों को भोजन देना होगा और शिक्षा का विस्तार करना होगा। स्वामी जी गरीबों को लेकर बेहद संवेदनशील थे। उनका मानना था कि मानवता के सत्य को पहचानना ही वास्तव में वेदांत है। वेदांत का संदेश है कि यदि आप अपने बांधवों अर्थात् साक्षात ईश्वर की पूजा नहीं कर सकते तो उस ईश्वर की पूजा कैसे करोगे जो निराकार है। एक व्याख्यान में स्वामी जी ने कहा कि जब तक लाखों लोग भूखे और अज्ञानी हैं तब तक मैं उस प्रत्येक व्यक्ति को कृतध्न समझता हूं, जो उनके बल पर शिक्षित बना और उनकी ओर ध्यान नहीं देता है। उन्होंने सुझाव दिया कि इन गरीबों, अनपढ़ों, अज्ञानियों एवं दुखियों को ही अपना भगवान मानो। स्मरण रखो, इनकी सेवा ही तुम्हारा परम धर्म है। स्वामी जी आम आदमी के उत्थान के लिए धन का समान वितरण आवश्यक मानते थे। वह इस बात के विरुद्ध थे कि धन कुछ लोगों के हाथों में केंद्रीत हो। स्वामी जी अंग्रेजों द्वारा भारत के संसाधनों के शोषण से चिंतित थे और भारत की दुर्दशा का इसे एक बड़ा कारण मानते थे। स्वामी जी देश की तरक्की के लिए कषि और उद्योग का विकास चाहते थे। वह अकसर परामर्श देते थे कि रामकृष्ण मिशन जैसी संस्थाओं को नि:स्वार्थ भाव से गरीबी से जुझ रहे किसानों की दशा में सुधार लानेवाले कार्यक्रम एवं परियोजनाएं हाथ में लेनी चाहिए। स्वामी जी इस मत के प्रबल हिमायती थे कि भारत का औद्योगिक विकास जापान की तरह विशेषताओं को सुरक्षित रखते हुए होना चाहिए। वह चाहते थे कि देश में स्वदेशी उद्योगों की स्थापना हो। स्वामीजी देश के आर्थिक विकास और नैतिक मूल्यों को एक-दूसरे से आबद्ध चाहते थे। उनकी इच्छा थी कि भारत के उच्च शिक्षण संस्थाओं के पाठ्यक्रमों में विज्ञान एवं प्रौद्योगिकी के साथ वेदांत दर्शन भी समाहित हो। उनकी दृष्टि में वेदांत आधारित जीवन और आर्थिक विकास के बीच गहरा संबंध है। उनका मानना था कि भौतिक विज्ञान केवल लौकिक समृद्धि दे सकता है परंतु अध्यात्म विज्ञान शास्वत जीवन के लिए परम आवश्यक है। आध्यात्मिक विचारों का आदर्श मनुष्य को वास्तविक सुख देता है। भौतिकवाद की स्पर्धा, असंतुलित महत्वकांक्षा व्यक्ति तथा देश को अंतिम मृत्यु की ओर ले जाती है। स्वामी जी भारत को विकास के मार्ग पर ले जाने के लिए शिक्षा, आत्मसुधार, कल्याण केंद्रीत संघटन और क्रियाशीलता की प्रवृत्ति को आवश्यक मानते थे। स्वामी जी को देश से असीम प्रेम था। शिकागो से वापसी की समुद्री यात्रा के दौरान जब वह १५ जनवरी, १८९७ को श्रीलंका का समुद्री किनारे पर पहुंचे और उन्हें बताया गया कि उस तरफ जो नारियल और ताड़-खजूरके पेड़ दिखायी दे रहे हैं वह भारत के हैं, स्वामी जी इतने भावुक हो गये कि जहाज के बोर्ड पर ही मातृभूमि की ओर साष्टांग प्रणाम करने लगे। स्वामी जी ने तीन भविष्यवाणियां की थी, जिनमें से दो-भारत की स्वतंत्रता और रूस में श्रमिक क्रांति सत्य सिद्ध हो चुकी हैं। स्वामी जीने तीसरी भविष्यवाणी की है कि भारत एक बार फिर समृद्धि एवं शक्ति की महान ऊंचाइयों तक उठेगा। स्वामी जी का मातृभूमि से तादातम्य संपूर्ण था। वह स्वयं को घनीभूत भारत कहते थे। भारत स्वामी जी का गहनतम अनुराग रहा है, भारत उनकी नसों में स्पंदन करता है, भारत उनका दिवास्वप्न है, भारत उनका निशाकल्प है, वह भारत का रक्त-मज्जा से निर्मित साक्षात शरीररूप हैं, वह स्वयं ही भारत हैं।", 
  "Topic149": "पिछले वर्ष हुए दिल्ली दंगों पर तत्काल कोई फैसला या अंतिम मंतव्य न देते हुए भी शीर्ष न्यायालय ने कहा है कि उच्च न्यायालय के फैसले को देश के किसी भी न्यायालय में नजीर न माना जाय। पूरा मामला गैर-कानूनी रोकथाम कानून यानी यूएपीए से जुड़ा है और उच्च न्यायालय ने इस पर भी टिप्पणियां की है। शीर्ष न्यायालय द्वारा ऐसा कहने के बाद अब इस कानून के तहत बंद आरोपियों के मामले में दिल्ली उच्च न्यायालय के फैसले को उद्धृत नहीं किया जायगा। कभी कोई पक्षकार अव इस का हवाला नहीं दे सकेगा। १५ जून को तीनों आरोपियों को जमानत देने के फैसले में दिल्ली उच्च न्यायालय ने यूएपीए, नागरिकता संशोधन कानून, विरोध-प्रदर्शन पर पुलिस प्रशासन के रुख पर काफी तीखी टिप्पणियां की थी। उच्च न्यायालय ने अपने आदेश में कहा था कि सरकार विरोध प्रदर्शन दबाने की चिंता में प्रदर्शन के संवैधानिक अधिकार और आतंकवादी गतिविधियों में फर्क नहीं कर पा रही है। इससे विरोध प्रदर्शन और आतंकवादी गतिविधियों की रेखा धुंधली हो रही है। उच्च न्यायालय ने यह भी कहा था कि हिंसा नियंत्रित हो गयी थी और इस मामले में यूपीए लागू ही नहीं होगा। वास्तव में दिल्ली दंगे और यूएपीए को लेकर दिल्ली उच्च न्यायालय की यह असाधारण प्रतिक्रिया है। दिल्ली पुलिस की याचिका पर सुनवाई करते हुए सर्वोच्च न्यायालय ने कहा है कि यह मामला महत्वपूर्ण है और इसके देशव्यापी परिणाम हो सकते हैं। जिस तरह कानून की व्याख्या की गयी है संभवत: उस पर शीर्ष न्यायालय की व्याख्या की जरूरत होगी। शीर्ष न्यायालय ने यह भी कहा है कि नोटिस जारी किया जा रहा है और दूसरे पक्ष को भी सुना जायगा। यह स्वाभाविक है, क्योंकि न्यायालय कभी भी एक पक्ष को सुनकर कोई फैसला नहीं दे सकता। इसलिए शीर्ष न्यायालय द्वारा तीनों आरोपियों को नोटिस जारी कर चार हफ्ते में जवाब मांगना न्यायिक प्रक्रिया का स्वाभाविक अंग है। तो जुलाई के तीसरे सप्ताह में होने वाली सुनवाई पर पूरे देश की नजर होगी। वास्तव में यदि जमानत पर दिये गये उच्च न्यायालय के फैसले को पढें तो ऐसा लगता है जैसे उसने यूएपीए कानून के तहत विहित प्रक्रिया को काफी हदतक पलटी है। जमानत के लिए दायर याचिका में आरोपियों पर लगे आरोपों पर बात करने के साथ उसने संपूर्ण कानून पर टिप्पणी कर दी है। जिस तरह की टिप्पणियां है उससे लगता है जैसे न्यायालय तीनों आरोपियों को भी दोषी नहीं मानती। जैसा हम जानते हैं शाहीनबाग में नागरिकता संशोधन कानून के खिलाफ एक मुख्य मार्ग को घेर कर दिये गये धरने का दिल्ली में विस्तार करने के लिए प्रकट आक्रामकता फरवरी में दंगों में परिणत हो गया। इसमें ५३ लोग मारे गये जिसमें पुलिसकर्मी भी थे और ७०० से ज्यादा लोग घायल हुए। यह हिंसा उस समय हुई थी जब तत्कालीन अमेरिकी राष्ट्रपति डोनाल्ड ट्रम्प भारत आये थे। साफ है कि हिंसा के पीछे सुनियोजित साजिश थी ताकि नागरिकता संशोधन कानून के आधार पर सरकार को अंतरराष्ट्रीय स्तर पर निंदा सुननी पड़े। आरोपी वास्तविक दोषी हैं या नहीं इस पर अंतिम फैसला न्यायालय करेगा। नागरिकता संशोधन कानून को हालांकि देश के बहुमत का समर्थन प्राप्त था और है लेकिन एक वर्ग उसका विरोधी भी था और आज भी है। किसी लोकतांत्रिक समाज का यह स्वाभाविक लक्षण है। किंतु इसका अभिप्राय नहीं कि हम किसी कानून का विरोध करते हैं तो हमें सड़क घेरने, आगजनी करने, निजी-सार्वजनिक संपत्तियों को किसी तरह का नुकसान पहुंचाने, पुलिस पर हमला करने और इसके लिए अलग-अलग तरीकों से लोगों को भड़काने का भी अधिकार मिल जाता है। यह सब भयानक अपराध के दायरे में आते हैं। दंगों के दौरान लोगों ने देखा कि किस तरह योजनाबद्ध तरीके से कई प्रकार के बम बनाये गये थे, अवैध हथियारों का उपयोग हुआ था, सरकारी निजी संपत्ति संपत्तियां जलायी गयी थीं, निर्मम तरीके से हत्याएं हुईं थीं। जाहिर है इसके साजिशकर्ताओं को कानून के कटघरे में खड़ा कर उनको सजा दिलवाना पुलिस का दायित्व है। उच्च न्यायालय के सामने नागरिकता संशोधन कानून की व्याख्या का प्रश्न नहीं था। बावजूद उसने लिखा है कि प्रदर्शन के पीछे यह विश्वास था कि नागरिकता संशोधन कानून एक समुदाय के खिलाफ है। जब भी कोई व्यक्ति या समूह आतंकवादी हमला करता है या कोई बड़े नेता की हत्या करता है तो उसका तर्क इसी तरह का होता है कि उन्होंने एक समुदाय, एक समाज, एक व्यक्ति के साथ नाइंसाफी की। पूर्व प्रधान मंत्री स्वर्गीय इंदिरा गांधी के हत्यारों का तर्क भी तो यही था। न्यायालय पता नहीं क्यों इस मूल बात पर विचार नहीं कर पाया कि प्रदर्शन के अधिकार में सड़कों को घेरने, पुलिस से मुठभेड़ करने, हिंसा द्वारा मेट्रो रोकने से लेकर लोगों को मारने और बम फेंकने का अधिकार शामिल नहीं होता। यह तर्क भी आसानी से गले नहीं उतरता कि यदि हिंसा नियंत्रित हो गयी तो यूएपीए लागू ही नहीं होगा। यदि हिंसा की साजिश बड़ी हो और उसे पुलिस और खुफिया एजेंसियां विफल कर दें तो क्या उनके साजिशकर्ताओं पर कानून लागू नहीं होता। व्यक्ति या व्यक्तियों के समूह ने विस्फोट के लिए जगह-जगह बम लगा दिये और पुलिस ने उसे पकड़कर निष्क्रिय कर दिया तो क्या इससे अपराधकी तीव्रता कम हो जायगी। निश्चय ही सर्वोच्च न्यायालय का अंतिम फैसला आने के पूर्व हम कोई निष्कर्ष नहीं दे सकते। न्यायिक मामलों में पूर्व आकलन की गुंजाइश नहीं होती। बावजूद कुछ संकेत मिलता है। वस्तुत: उच्च न्यायालय का भी अपना सम्मान है। सर्वोच्च न्यायालय उस के फैसले पर नकारात्मक टिप्पणी करने या माननीय न्यायाधीशों के बारे में ऐसी कोई टिप्पणी करने से प्राय: बचता है जिससे उनके सम्मान को किसी तरह धक्का पहुंचे। हमने देखा है कि उच्च न्यायालय के फैसलों को रद करते हुए भी सर्वोच्च न्यायालय ज्यादातर मामलों में केवल मुकदमे के गुण-दोषतक ही अपनी टिप्पणियां सीमित रखता है। यही इस मामले में भी दिख रहा है। शाहीनबाग धरने को लेकर उस समय भी सर्वोच्च न्यायालय ने तीखी टिप्पणियां की थी। न्यायालय ने सड़क घेरना, आवाजाही को बंद करना आदि को अपराध करार दिया था। इस संबंध में सर्वोच्च न्यायालय ने फैसला दिया जिनमें आन्दोलनकारियों के धरना-प्रदर्शन के अधिकार को स्वीकार करते हुए कहा गया है कि कानून और संविधान की सीमाओं के तहत ऐसा किया जाय तथा सड़कों पर चलने वालों या उनके आसपास के दुकानदारों के अधिकारका भी ध्यान रखा जाय। न्यायालय ने यहां तक कहा है कि यदि वह सड़कों, गलियों या ऐसे सार्वजनिक स्थलों पर कब्जा करते हैं तो पुलिस को उसे खाली कराने का अधिकार हासिल हो जाता है। उच्च न्यायालय ने इस बारे में कुछ नहीं कहा है। निश्चित रूप से आगे की सुनवाई में यह विषय भी सामने आयगा।", 
  "Topic150": "पानी के संकट को स्पष्ट तौर पर दुनिया भर में महसूस किया जा रहा है और विशेषज्ञ चेतावनी दे चुके हैं कि अगला विश्व युद्ध यदि हुआ तो वह पानी को लेकर ही होगा। जिस तेजी से पानी का संकट विकराल रूप लेता जा रहा है, कमोबेश उसी तेजी से जंगलों का दायरा भी सिकुड़ता जा रहा है। जब मनुष्य ने जंगलों को काटकर बस्तियां बसायी थीं और खेती शुरू की थी तो वह सभ्यता के विस्तार की शुरुआत थी। लेकिन विकास के नाम पर मनुष्य की खुदगर्जी के चलते जंगलों की कटाई का सिलसिला जारी रहने से अब लग रहा है कि यदि जंगल नहीं बचे तो हमारी सभ्यता का वजूद ही खतरे में पड़ जायगा। विशेषज्ञों का कहना है कि दुनिया भर में जंगल अब बहुत तेजी से खत्म हो रहे हैं। पूरी दुनिया के जंगलों का दसवां भाग तो पिछले बीस साल में ही खत्म हो गया है। यह गिरावट लगभग ९.६ फीसदी के आसपास है। जंगलों की यह कटाई और छंटाई किसी खेती या बागवानी के लिए नहीं, बल्कि नये-नये नगर बसाने और उससे भी कहीं ज्यादा खनन के लिए हो रही है। दुनिया में ऐसे इलाके लगातार कम होते जा रहे हैं, जो मानव की सक्रिय दखल से पूरी तरह मुक्त हो। अध्ययन के अनुसार यदि यही हाल रहा तो इस शताब्दी के अंत यानी सन् २१०० तक दुनिया से जंगलों का पूरी तरह से सफाया हो जायगा। तब न अमेजन के जंगलों का रहस्य बच पायगा, न अफ्रीका के जंगलों का रोमांच रहेगा और न हिमालय के जंगलों की समृद्धि ही बच पायगी। ग्लोबल वॉर्मिंग की ओर बढ़ती दुनिया में हम जिन जंगलों से कुछ उम्मीद लगा सकते हैं, वह तो पूरी तरह खत्म हो जायंगे। जंगलों की बर्बादी के मामले में भारत भी दुनिया के बाकी हिस्सों का अपवाद नहीं है। जिस तेजी से दुनिया के दूसरे हिस्सों में वन क्षेत्र का सफाया हो रहा है। हमें कुदरत का शुक्रगुजार होना चाहिए कि दुनिया के कुल भू-भाग का महज चार फीसदी ही भारत के हिस्से में होने के बावजूद देश में ८.०७ करोड़ हेक्टेयर क्षेत्र वनों और पेड़ों से आच्छादित है। एक समय तो भारत में ५० फीसदी से ज्यादा वन क्षेत्र हुआ करता था, जो धीरे-धीरे सिकुड़ते हुए २४ फीसदी के आसपास रह गया है। दरअसल औद्योगीकरण और विकास के नाम पर जंगलों को तबाह करने का काम जिस बड़े पैमाने पर हमारे देश में होता आया है, उसकी मिसाल दुनिया में कहीं और मिलना मुश्किल है। वर्षों से हो रही लगातार अवैध कटाई ने जहां मानवीय जीवन को प्रभावित किया है, वहीं असंतुलित मौसम चक्र को भी जन्म दिया है। वनों की अंधाधुंध कटाई होने के कारण देश के वन क्षेत्र का सिकुडऩा पर्यावरण की दृष्टि से बेहद चिंताजनक है। विकास कार्यों, आवासीय जरूरतों, उद्योगों तथा खनिज संपदा के दोहन के लिए जंगलों की बेतहाशा कटाई का सिलसिला सारे कानून को ताक पर रखकर वर्षों से जारी है। इसके लिए जनसंख्या विस्फोट, अवैज्ञानिक और बेतरतीब विकास तथा भोगवादी संस्कृति भी जिम्मेदार है। पर्यावरण विशेषज्ञों के मुताबिक बीसवीं शताब्दी में पहली बार मनुष्य के क्रियाकलापों ने प्रकृति बनने-बिगडऩे की प्रक्रिया में अपना दखल बढ़ाया है और पिछले ५० वर्षों में उसमें तेजी आयी है। हमारे यहां भी जबसे आठ-नौ फीसदी दरवाले विकास माडल को अपनाया है, तब से प्रकृति के क्रियाकलापों में मानवीय हस्तक्षेप बढ़ा है। विकास के नाम पर बड़े-बड़े बांध, रिहाइशी इलाकों का विस्तार और अन्य औद्योगिक परियोजनाओं के लिए जहां सरकार खुद जंगल उजाडऩे में लगी है, वहीं वन तस्करों और खनन माफियाओं की गतिविधियों ने भी जंगलों को बुरी तरह तबाह कर रखा है। वनाधिकार कानून लागू होने के बावजूद जंगल की जमीन कब्जाने की प्रवृत्ति में कहीं कोई कमी नहीं आयी है और जंगलों में रहने वाले आदिवासियों के अधिकारों का लगातार हनन हो रहा है। उन्हें उनकी जमीन से विस्थापित कर शहरों की ओर पलायन करने को मजबूर किया जा रहा है। नवीनतम रिपोर्ट के मुताबिक देश में कुल वन आच्छादित क्षेत्र ८,०७,२७६ वर्ग किलोमीटर है जो कुल भौगोलिक क्षेत्रफल का २४.५६ प्रतिशत है। कुल भौगोलिक क्षेत्रफल का वनावरण क्षेत्र ७,१२,२४९ वर्ग किमी है, जो कुल भौगोलिक क्षेत्रफल का २१.६७ फीसदी है, जबकि कुल भौगोलिक क्षेत्रफल का वृक्षावरण क्षेत्र ९५,०२७ वर्ग किमी है, जो कुल भौगोलिक क्षेत्रफल का २.८९ प्रतिशत है। २०१७ के पिछले मूल्यांकन की तुलना में वन आच्छादित क्षेत्रफल में ५,१८८ वर्ग किलोमीटर की वृद्धि हुई है जिसमें वन क्षेत्र और वन से इतर वृक्षों से आच्छादित हरित क्षेत्र भी शामिल है। कहा जा सकता है कि दो साल के दौरान स्थिति में मामूली सुधार हुआ है लेकिन इस सुधार के बावजूद देश के कुल क्षेत्रफल में वनों और वृक्ष लगे क्षेत्र की हिस्सेदारी अब भी महज २४.५६ प्रतिशत है, जो कायदे ३३ प्रतिशत होना चाहिए। इस रिपोर्ट के मुताबिक वन क्षेत्र में यह कमी आंध्रप्रदेश, तमिलनाडु, महाराष्ट्र और गुजरात के साथ ही पर्यावरण के लिहाज से संवेदनशील देश के पूर्वोत्तर राज्यों के पहाड़ी इलाकों में आयी है इस कमी के लिए जो कारण गिनाये गये हैं, वह बेहद सतही, अस्पष्ट और विरोधाभासी हैं। रिपोर्ट में कुछ राज्यों के वन क्षेत्र में आयी कमी के लिए नक्सलियों-माओवादियों की गतिविधियों को जिम्मेदार ठहराया गया है। औद्योगिक गतिविधियों में अग्रणी माने जाने वाले गुजरात में तो नक्सलियों का कहीं नामोनिशान तक नहीं है, लेकिन वहां भी पिछले वर्षों के दौरान वन क्षेत्र में कमी आयी है। भारत हो या दुनिया का कोई भी हिस्सा, जंगलों के खत्म होने का अर्थ है, धरती की ऐसी बहुत बड़ी जैव-संपदा का नष्ट हो जाना जिसकी भरपाई शायद ही फिर कभी हो सके। अभी तक नष्ट होते जंगलों की रफ्तार को देखते हुए दुनियाभर के वैज्ञानिकों का कथन है कि यह धरती अपने जीवन में छठीं बार बड़े पैमाने पर जैव-संपदा के नष्ट होने के कगार पर पहुंच चुकी है। फर्क सिर्फ इतना है कि इसके पहले जब भी मौसम या युग बदलने के साथ ऐसा हुआ, हमेशा ही उसके कारण प्राकृतिक थे, लेकिन इस बार यह मानव निर्मित है। पिछले कुछ सालों में दुनियाभर में जिस तरह से पर्यावरण-चेतना का विकास हुआ है, उसके चलते लोगों को जंगलों की जरूरत और अहमियत समझ में आने लगी है। यह जरूर है कि इसके बावजूद बढ़ती आबादी की जरूरतें पूरी करने के ऐसे विकल्प हम अभी तक नहीं खोज पाये हैं, जिनमें जंगलों को काटने की जरूरत न पड़े। एक सोच यह भी है कि जबतक हम जंगल काटने पर पूरी तरह से रोक नहीं लगाते, तबतक विकल्प खोजने का दबाव हम पर नहीं बनेगा और हम तमाम चेतना के बावजूद जंगलों का सफाया लगातार करते रहेंगे। कहीं पर यह सरकारों की मजबूरी के कारण होगा तो कहीं उद्योग जगत के मुनाफे के लिए।", 
  "Topic151": "देश की अनूठी विरासत के रूप में वैदिक शिक्षा की काफी खूबियां रही हैं। हमारा वर्तमान शिक्षा जगत इनसे ज्यादा नहीं है। इसलिए वैदिक शिक्षा से जुड़े कुछ महत्वपूर्ण बिंदुओं से अवगत होना जरूरी है। वैदिक शिक्षा सांस्कृतिक दृष्टि पर बल देती है। इसके मुताबिक शिक्षित व्यक्ति को साहित्य, कला, संगीत आदि की समझ होनी चाहिए। उसे जीवन के उच्च आदर्शों का ज्ञान भी होना चाहिए। पूर्वजों की परम्परा और संस्कृति की रक्षा शिक्षित व्यक्ति का कर्तव्य था। वैदिक शिक्षा से समस्त देश में कुछ ऐसे आधारभूत मूल्यों की स्थापना हुई जो आज भी सांस्कृतिक एकता के आधार हैं। कुछ लोगों के अनुसार आज की शिक्षा प्रणाली में यह एक आउटडेटेड विचार समझा जा सकता है। वैदिक कालीन शिक्षा का अर्थ अत्यधिक व्यापक था। वह शिक्षा जीवन से संबंधित थी और व्यक्ति को सभ्य तथा उन्नत बनाने में सहायक मानी जाती थी। वैदिक शिक्षा प्रणाली के अनेक गुण थे। इन गुणों का तत्व आज भी प्रासंगिक है। वैदिक कालीन शिक्षा नि:शुल्क थी। गुरुकुल में शिष्यों से किसी भी प्रकार का शुल्क नहीं लिया जाता था। उनके आवास, वस्त्र तथा भोजन की व्यवस्था भी नि:शुल्क होती थी। वैदिक काल की शिक्षा पर होने वाले व्यय की पूर्ति राज, धनाढ्य लोगों तथा भिक्षाटन एवं गुरु दक्षिणा से की जाती थी। वैदिक कालीन शिक्षा द्वारा मनुष्यों का शारीरिक, बौद्धिक, नैतिक, सांस्कृतिक, व्यावसायिक तथा आध्यात्मिक विकास किया जाता था। वैदिक काल में मनुष्य के प्राकृतिक, सामाजिक और आध्यात्मिक तीनों पक्ष के विकास पर बल दिया जाता था। इसके लिए शिक्षा की पाठ्यचर्या में भौतिक तथा आध्यात्मिक दोनों प्रकार के विषयों को सम्मिलित किया जाता था। आज की हमारी शिक्षा में आध्यात्मिक तत्व न होने के कारण हमारे दिलोदिमाग से सामाजिक संवेदना विलुप्त होती जा रही है। वैदिक कालीन शिक्षा में उत्तम शिक्षण विधियों का प्रयोग किया जाता था। अनुकरण, व्याख्यान, वाद-विवाद, प्रश्नोत्तर, तर्क, विचार-विमर्श, चिंतन-मनन, सिद्धि, प्रयोग एवं अभ्यास, नाटक एवं कहानी इत्यादि वैज्ञानिक एवं मनोवैज्ञानिक विधियों का विकास किया जा चुका था। इनको दोबारा से हमारे शिक्षण में शामिल करने की जरूरत है। वैदिक काल में गुरु तथा शिष्यों का जीवन अत्यंत संयमित और अनुशासित होता था। उनकी जीवनशैली सादा जीवन उच्च विचार पर आधारित थी। वैदिक कालीन शिक्षा में गुरु तथा शिष्यों के मध्य मधुर संबंध थे। दोनों एक-दूसरे के प्रति त्याग की भावना रखते थे तथा शिक्षकों के बीच मानस पिता-पुत्र के संबंध थे। वैदिक कालीन शिक्षा में गुरुकुलों का पर्यावरण अति उत्तम था। गुरुकुल प्रकृति के स्वच्छ वातावरण से युक्त स्थलों में होते थे, जहां जन-कोलाहल नहीं था तथा जलवायु शुद्ध होती थी। आज हम छात्रों को किन हालात में शिक्षित कर रहे हैं। वस्तुत: मशीनों के जरिये दी जा रही शिक्षा मनुष्यरूपी छात्रों को असंवेदनशील रोबोट के रूप में विकसित कर रही है। यहां पर सांस्कृतिक शिक्षा का महत्व और भी बढ़ जाता है। वैदिक कालीन जीवनपद्धति संस्कार प्रधान थी। वैदिक शिक्षा प्रणाली पूर्णतया दोषरहित थी, ऐसा कहना कठिन है। वैदिक कालीन शिक्षा में राज्य का नियंत्रण या उत्तरदायित्व नहीं था। तत्कालीन शिक्षा-व्यवस्था पूर्णत: व्यक्तिगत नियंत्रण में थी, जो पूर्णत: गुरुकुलों तक सीमित थी। अत: इससे जन-शिक्षा की अवहेलना होती थी। वैदिक कालीन शिक्षा में आय की सुनिश्चित एवं विधिवत व्यवस्था नहीं थी। यद्यपि वैदिक कालीन शिक्षा का व्यय राजा, धनी लोग, भीक्षाटन तथा गुरु दक्षिणा से पूरा किया जाता था, किंतु इन सबका कोई निश्चित समय न होने से असमंजस की स्थिति रहती थी। वैदिक जमाने की तरह आज भी अमेरिका और अनेक देशों में उच्च शिक्षा संस्थाओं की रिसर्च फंडिंग अमीर लोग करते हैं। लेकिन हमारे यहां की स्थिति दयनीय है। वैदिक कालीन शिक्षा में रटने पर विशेष बल दिया जाता था। यद्यपि उस समय उत्तम शिक्षा विधियों का विकास हो चुका था, किंतु लिखने की समुचित व्यवस्था का अभाव होने के कारण याद रखने पर विशेष बल दिया जाता था। वैदिक कालीन शिक्षा की अनुशासन व्यवस्था अत्यंत कठोर थी। वैदिक शिक्षा के व्यावहारिक उद्देश्य रहे हैं जिनकी आज बहुत जरूरत है। इनमें चरित्र निर्माण, व्यक्तित्व का विकास, कार्य-क्षमता और नागरिक जिम्मेदारी का विकास और विरासत एवं संस्कृति का संरक्षण शामिल हैं। नयी शिक्षा नीति २०२० में इन बिंदुओं पर व्यापक ध्यान दिया गया है। हमारे छात्रों को शानदार शिक्षा परम्पराओं को आत्मसात करने में और सक्षम बनाने के लिए वैदिक और सांस्कृतिक शिक्षा के महत्व को नकारा नहीं जा सकता है। वैदिक शिक्षा सुशासन के सिद्धांतों का स्टोर हाउस है। महाकवि कालिदास ने कहा है कि जो विद्या का उपयोग केवल कमाई के लिए करते हैं, वह विद्या के व्यापारी हैं जिनकी विद्या बिकाऊ मालभर है। पंडित जवाहरलाल नेहरू ने अपनी आत्मकथा में तथ्य का उल्लेख किया है कि भारतीय संस्कृति का उद्देश्य ज्ञान की खोज है। इसी दृष्टि से प्राचीन भारतीयों ने शिक्षा प्रणाली का विकास किया था। भारतीयों के लिए ज्ञान शब्द का कोई सीमित अर्थ नहीं था। शिक्षा के द्वारा वह केवल सांसारिक ज्ञान की ही नहीं, अपितु परलोक संबंधी ज्ञान को भी प्राप्त करने का प्रयत्न करते थे। भारतीय संस्कृति में प्रत्येक व्यक्ति के जीवन में चार लक्ष्य माने गये हैं, जिन्हें पुरुषार्थ की संज्ञा दी जाती है- धर्म, अर्थ, काम एवं मोक्ष। इन चारों में से मोक्ष सबसे अधिक पवित्र एवं महत्वपूर्ण माना जाता है। प्रत्येक व्यक्ति के जीवन का चरम उद्देश्य मोक्ष की प्राप्ति होती है। अत: शिक्षा ही मोक्ष की प्राप्ति का एकमात्र साधन माना गया है। शिक्षाविद् मानते हैं कि एक शिक्षार्थी के अंदर की शक्तियों को उजागर करना, उसको बाहर निकालना शिक्षाका लक्ष्य है और शिक्षार्थी सर्वांगीण अर्थात् मानसिक, शारीरिक, भौतिक आदि सभी प्रकार से शिक्षार्थी को संपन्न सशक्त बनाना ही शिक्षाका उद्देश्य है। एक शिक्षित मनुष्य हमेशा अपने समाज की कुशलता के विषय में सोचेगा जबकि शिक्षाविहीन मनुष्य अपने स्वार्थ की पूर्ति में व्यस्त रहता है। वैदिक शिक्षा का एक अन्य उद्देश्य आदर्श चरित्र का निर्माण था। शिक्षा तभी सार्थक मानी जाती थी जब उसके द्वारा विद्यार्थियों की विवेक-बुद्धि विकसित हो और जीवन के प्रत्येक कार्य क्षेत्र में उन्हें सफलता मिले। देश के दूसरे राज्यों में भी वैदिक और सांस्कृतिक शिक्षा को मजबूत करने के निरन्तर प्रयास करने चाहिए। इसके लिए सरकारों को फंड्स की व्यवस्था में वृद्धि करनी होगी। सवाल पूछे जाने चाहिए कि प्रदेशों में भारतीय संस्कृति की शिक्षा को मजबूत करने के लिए क्या किया जा रहा है। कोरोना काल में सांस्कृतिक शिक्षा का महत्व और सार्थकता बढ़ी है जिसमें योग शिक्षा भी शामिल है। वैदिक शिक्षा और सांस्कृतिक शिक्षा को किसी धर्म विशेष से न जोड़कर भारतीय शिक्षा पाठ्यक्रम का हिस्सा बनाना औचित्यपूर्ण लग रहा है।", 
  "Topic152": "भारत का संविधान २६ जनवरी, १९४९ को अंगीकृत किया गया था और कुछ उपबंध तुरंत प्रभाव से लागू कर दिये गये थे लेकिन संविधान का मुख्य भाग २६ जनवरी, १९५० को ही लागू किया गया, इसीलिए इस तारीख को संविधान के प्रारंभ की तारीख भी कहा जाता है और यही वजह थी कि २६ जनवरी को ही गणतंत्र दिवस के रूप में मनाया जाने लगा। २६ जनवरी को ही गणतंत्र दिवस के रूप में मनाये जाने के पीछे स्वतंत्रता संग्राम का इतिहास भी जुड़ा है। सन् १९२७ में भारतीय राष्ट्रीय कांग्रेस के मद्रास अधिवेशन में भारत के लिए पूर्ण स्वराज्य की चर्चा की गयी थी और उसके बाद मोतीलाल नेहरू की अध्यक्षता में गठित सर्वदल सम्मेलन ने कलकत्ता में हुए अधिवेशन में इस विषय पर और अधिक जोर दिया। इस सर्वदल सम्मेलन के सचिव थे मोतीलाल नेहरू के सुपुत्र पंडित जवाहरलाल नेहरू। अत: सर्वदल सम्मेलन की रिपोर्ट को नेहरू रिपोर्ट के नाम से ही जाना गया। इस रिपोर्ट में सर्वदल सम्मेलन के अध्यक्ष पं.मोतीलाल नेहरूने उल्लेख किया कि भारत के सामने तात्कालिक राजनीतिक ध्येय अधिराज्य (डोमिनियन) स्तर को प्राप्त करना होगा लेकिन नेताजी सुभाष चंद्र बोस और पं. जवाहरलाल नेहरू ने रिपोर्ट में डोमिनियन स्तर का उल्लेख किये जाने पर इसका डटकर विरोध किया। इसी विरोध के मद्देनजर तब राष्ट्रपिता महात्मा गांधी ने मामले में हस्तक्षेप करते हुए यह आश्वासन दिया कि यदि अगले एक वर्ष के भीतर नेहरू रिपोर्ट में वर्णित डोमिनियन स्तर का दर्जा प्राप्त नहीं हो सका तो आगामी लाहौर अधिवेशन में वह स्वयं पूर्ण आजादी का प्रस्ताव पेश करेंगे। गांधीजी ने १९२८ में हुए कलकत्ता अधिवेशन में एक प्रस्ताव पेश करते हुए कहा कि सर्वदल सम्मेलन की रिपोर्ट में शासन विधान की जो योजना प्रस्तुत की गयी है, कांग्रेस उसका स्वागत करती है और उसे भारत की साम्प्रदायिक एवं राजनीतिक समस्याओं को हल करने में अत्यधिक सहायता देने वाली मानती है, इसलिए यदि ब्रिटिश पार्लियामेंट इस शासन विधान को राजनीतिक स्थिति में कोई बदलाव किये बिना ३१ दिसम्बर १९२९ तक ज्यों का त्यों स्वीकार कर ले तो कांग्रेस इस विधान को स्वीकार कर लेगी लेकिन यदि इस निर्धारित तिथि तक वह इसे स्वीकार न करे तो कांग्रेस अहिंसात्मक असहयोग आन्दोलन चलायगी। १९२७ में पूर्ण स्वराज्य की चर्चा शुरू होने तथा असहयोग आन्दोलन से उत्पन्न स्थिति के कारण ब्रिटिश सरकार ने १९२८ में एक कानूनी आयोग साइमन कमीशन गठित किया, जिसकी नियुक्ति के बारे में भारत शासन अधिनियम १९१९ (धारा ८४क) में उपबंध था। इस आयोग को अधिनियम के कार्यकरण की जांच करके उस पर अपना प्रतिवेदन प्रस्तुत करना था। १९२९ में ब्रिटिश सरकार ने घोषणा की कि भारतीय राजनीतिक विकास का उद्देश्य डोमिनियन प्रास्थिति है। ३१ अक्तूबर १९२९ को लार्ड इरविन ने सम्राट की ओर से घोषणा की कि भारत को औपनिवेशिक स्वराज्य दिया जायगा लेकिन उस घोषणा में इस बारे में कुछ नहीं कहा गया कि यह कार्य कब तक किया जायगा, इसलिए ब्रिटिश सरकार की इस नीति के मद्देनजर कांग्रेस ने माना कि भारत को ब्रिटिश सरकार द्वारा स्वराज तभी दिया जायगा, जब ब्रिटिश सरकार ऐसा करने के लिए बाध्य हो जायगी। अत: ३१ दिसम्बर १९२९ को कांग्रेस की लाहौर में हुई बैठक में देश की पूर्ण आजादी का प्रस्ताव पारित किया गया और उसी दिन स्वतंत्र भारत का तिरंगा फहरा दिया गया, साथ ही महासमिति को भी यह अधिकार सौंप दिया गया कि वह जब चाहे, करबंदी और सविनय अवज्ञा का कार्यक्रम आरंभ कर सकती है। २६ जनवरी १९३० को महात्मा गांधी के नेतृत्व में पूर्ण स्वतंत्रता की शपथ ली गयी। सर जॉन साइमन की अध्यक्षता में बने साइमन आयोग ने १९३० में अपना प्रतिवेदन प्रस्तुत किया और उसके बाद उस प्रतिवेदन पर विचार करने के लिए गोलमेज परिषद में ब्रिटिश सरकार, ब्रिटिश भारत और देशी रियासतों के प्रतिनिधियों को शामिल किया गया। इस सम्मेलन की परिणति पर तैयार किये गये एक श्वेत पत्र की ब्रिटिश संसद की एक संयुक्त प्रवर समिति द्वारा परीक्षा की गयी और प्रवर समिति की सिफारिशों के अनुसार भारत शासन विधेयक का प्रारूप तैयार करके उसे कुछ संशोधनों के साथ भारत शासन अधिनियम १९३५ के रूप में पारित किया गया। उल्लेखनीय है कि १९२९ में साइमन आयोग ने जो डोमिनियन प्रास्थिति देने का वादा किया था, वह इस अधिनियम द्वारा प्रदत्त नहीं की गयी, उल्टे इस अधिनियम ने मुस्लिमों और गैरमुस्लिमों के बीच साम्प्रदायिक वैमनस्य को और अधिक बढ़ाया क्योंकि इसमें ब्रिटिश प्रधान मंत्री राम से मैकडोनाल्ड द्वारा ४ अगस्त १९३५ को दिये गये साम्प्रदायिक अधिनिर्णय के आधार पर पृथक निर्वाचन मंडलों की व्यवस्था कर दी गयी, जिसका आधार यह बताया गया कि दो मुख्य सम्प्रदाय सहमत नहीं हो सके हैं। इस अधिनियम में मुसलमानों के अलावा सिखों, ईसाईयों, एंग्लो इंडियनों और यूरोपीय लोगों के लिए भी पृथक प्रतिनिधित्व की व्यवस्था की गयी थी, जिसके कारण राष्ट्रीय एकता के निर्माण में कई बाधाएं भी उत्पन्न होती रही। २६ जनवरी १९२९ को पं. जवाहरलाल नेहरू ने रावी नदी के तट पर देश के लिए पूर्ण स्वतंत्रता की घोषणा की थी। उसके बाद २ जनवरी १९३० को पं. जवाहरलाल नेहरू की अध्यक्षता में हुई बैठक में २६ जनवरी १९३० को स्वतंत्रता दिवस के रूप में मनाने का निर्णय लिया गया और उसके बाद से हर वर्ष २६ जनवरी को देश में स्वतंत्रता दिवस के रूपमें मनाये जाने का फैसला किया गया।", 
  "Topic153": "केंद्र सरकारने ने २४ जून को सर्वदलीय बैठक बुलायी थी। जम्मू-कश्मीर की विभिन्न पार्टियों के नेताओं की बैठक के बाद फारुख और उमर अब्दुल्ला दोनों ने बाद में कहा कि ३७० पर सर्वोच्च न्यायालय का जो भी फैसला होगा, वह उसे मान्य करेंगे। महबूबा मुफ्ती ने जरूर तीखे तेवर दिखलाये लेकिन किसी का समर्थन नहीं मिलने से वह अलग-थलग पड़ गयीं। विशेष तौर से पाकिस्तान से बात करने संबंधी उनके बयान का किसी ने भी संज्ञान नहीं लिया। इस बैठक का मुख्य एजेंडा परिसीमन रहा। असल में राज्य को दो हिस्सों में बांटने के बाद जम्मू-कश्मीर में चुनाव कराने के लिए विधानसभा क्षेत्रों का परिसीमन जरूरी हो गया था। उक्त बैठक में केंद्र ने विधानसभा चुनाव के पूर्व सीटों के परिसीमन की जरूरत बताते हुए पूर्ण राज्य का दर्जा उसके बाद देने की बात कही। जबकि फारुख, उमर और महबूबा का कहना था कि दोबारा जब पूरे देश में परिसीमन की प्रक्रिया शुरू हो तब जम्मू-कश्मीर को भी उसमें शरीक किया जाय। चुनावी दृष्टिकोण से परिसीमन एक अहम प्रक्रिया है। गौरतलब है कि ६ मार्च, २०२० को गठित परिसीमन आयोग को इस साल मार्च में एक साल का विस्तार दिया गया था। जनसंख्या बदलाव के साथ सभी को समान प्रतिनिधित्व सुनिश्चित करने के लिए ऐसा किया जाता है। हर जनगणना के बाद परिसीमन की प्रक्रिया चलायी जा सकती है। जम्मू-कश्मीर में परिसीमन इसलिए देश के दूसरे हिस्सों से अलग था क्योंकि अनुच्छेद ३७० के तहत ऐसा कराने का विशेषाधिकार राज्य विधानसभा के पास था। परिसीमन के आधार पर कम जन-प्रतिनिधित्व वाले क्षेत्रों में संतुलन बनाने की कोशिश होती है। साथ ही आरक्षित सीटों के प्रतिनिधित्व को भी नये सिरे से तय करने का रास्ता खोलता है। इस प्रक्रिया के जरिये विधानसभा सीटों की संख्या में भी बदलाव हो सकता है। परिसीमन की इस प्रक्रिया में क्षेत्र विशेष के राजनेताओं का प्रतिनिधित्व जरूरी होता है। फारुख, उमर और महबूबा ने परिसमीन के बारे में जो सवाल मीटिंग में किया। उसके जवाब में केंद्र का कहना था कि अतीत में भी विशेष स्थिति का फायदा उठाकर परिसीमन टाला जाता रहा जिससे कि घाटी में जम्मू अंचल से ज्यादा सीटें होने से राजनीतिक असंतुलन बना रहा। इसे धार्मिक चश्मे से भी देखा जाता है क्योंकि घाटी में मुस्लिम जनसंख्या ९५ फीसदी से ज्यादा है जबकि जम्मू में हिन्दू और सिख बहुमत में हैं। ५ अगस्त २०१९ को जब जम्मू-कश्मीर से आर्टिकल ३७० हटाते हुए उससे राज्य का दर्जा वापस लिया गया तो उसके बाद यह दो केंद्रशासित प्रदेशों जम्मू-कश्मीर और लद्दाख में बंट गया। इसके बाद केंद्र सरकार ने यहां नये सिरे से विधानसभा और संसद की सीटों को बनाने के लिए पिछले साल फरवरी में एक विशेष परिसीमन आयोग का गठन किया था। तीन सदस्यों के इस आयोग को सुप्रीम कोर्ट के रिटायर्ड जज रंजन प्रकाश देसाई हेड कर रहे हैं। कमेटी को एक साल में रिपोर्ट देनी थी लेकिन कोविड के कारण ऐसा नहीं हो सका। कमेटी को अपनी रिपोर्ट देने के लिए एक साल का विस्तार और दिया गया है। पिछले कुछ दिनों से तमाम राजनीतिक दलों और अधिकारियों के साथ परिसीमन आयोग की लगातार मीटिंग हो रही है। माना जा रहा है कि इस साल अगस्त महीने तक परिसीमन आयोग अपनी रिपोर्ट सरकार को सौंप सकता है। आम सहमति बनाने के लिए आयोग ने पांच राजनीतिक दलों के नेताओं को भी इसका मेंबर बनाया था, जिसमें फारूक अब्दुल्ला, मोहम्मद अकबर लोन, हसनैन मसूदी, जितेंद्र सिंह और जुगल किशोर शर्मा शामिल हैं। प्रस्तावित परिसीमन में जम्मू क्षेत्र में सात सीटें बढऩी हैं जिसे लेकर नेशनल कांफ्रेंस और पीडीपी परेशान हैं। स्वराष्ट्रमंत्री ने सरकार की तरफ से कहा कि स्थितियां पूर्णत: सामान्य होने पर जम्मू-कश्मीर को पूर्ण राज्य का दर्जा देने सरकार प्रतिबद्ध है किन्तु परिसीमन प्रक्रिया रोकने पर उन्होंने कोई आश्वासन नहीं दिया। इसी तरह से लद्दाख और धारा ३७० की वापसी पर किसी भी तरह के आश्वासन से भी सरकार बचती रही। उस दृष्टि से देखें तो घाटी के नेता खाली हाथ आये थे और वैसे ही लौटे भी। चुनाव करवाने और पूर्ण राज्य का दर्जा देने के पहले नयी सीटों के लिए परिसीमन का पेंच फंसाकर केंद्र ने बैठक में उन छोटे दलों को सम्मोहित कर लिया जो घाटी में अब्दुल्ला और मुफ्ती परिवार के एकाधिकार के बीच अपनी जगह बनाने प्रयासरत हैं। उनको यह समझ आ चुका है कि न ३७० बहाल होगी और न ही लद्दाख वापस मिलेगा। नेशनल कांफ्रेंस और पीडीपी की तरह अपना मुख्य मंत्री बनाने की चाहत भी छोटी पार्टियों में नहीं है। इसलिए वह इस बात से ही खुश हैं कि चुनाव होने से उनकी भी हैसियत में कुछ वृद्धि होगी। बैठक में कांग्रेस के प्रतिनिधि के तौर पर पूर्व मुख्य मंत्री गुलाम नबी आजाद जरूर मौजूद रहे लेकिन घाटी की सियासत में उनका विशेष महत्व नहीं बचा है। हालांकि उन्होंने ३७० और पूर्ण राज्य का दर्जा जैसे मुद्दों पर तो अब्दुल्ला और मुफ्ती का समर्थन किया किन्तु उनकी बातों में प्रधान मंत्री के प्रति जो प्रशंसा भाव दिखा, वह काबिलेगौर था। उससे भी केंद्र सरकार को काफी बल मिला। बैठक का अंत जिस खुशनुमा माहौल में हुआ वह भी बेहद महत्वपूर्ण है। बैठक के बाद उमर ने ३७० पर सर्वोच्च न्यायालय का फैसला मानने की बात कहकर यह संकेत दे दिया कि अलगाववादी ताकतों का जनाधार ढलान पर है। महबूबा ने जरूर यह रोना रोया कि घाटी के लोग बदहाली से गुजर रहे हैं लेकिन बाकी नेता विधानसभा चुनाव कराये जाने के साथ ही पूर्ण राज्य का दर्जा लौटने की उम्मीद से ही संतुष्ट दिखे। दरअसल अनुच्छेद-३७० हटने और केंद्रशासित प्रदेश बनने के बाद जम्मू-कश्मीर में सियासी हलचल पर सबकी नजर है। लंबी नजरबंदी के बाद तमाम नेताओं की रिहाई एवं जिला विकास परिषद के चुनावों के सफल संचालन के बाद जम्मू-कश्मीर में राजनीतिक परिदृश्य बदल रहा है। इसी बदलाव के बीच आगे की रणनीति के लिए केंद्र ने बैठक बुलायी थी। बैठक के बाद दिल और दिल्ली की दूरी घटाने जैसे प्रधान मंत्री के ट्वीट पर कश्मीरी नेताओं का यह कहना कि एक बैठक से यह नहीं होगा, इस बात के प्रति आश्वस्त करने वाला रहा कि वह बातचीत के लिए लालायित हैं जबकि कुछ समय पहले तक घाटी से एक ही आवाज सुनायी देती थी कि ३७० और लद्दाख की वापसी के बिना केंद्र से कोई बातचीत नहीं होगी। जाहिर है परिसीमन के काम में समय लगेगा और तब तक केंद्र का शासन वहां बना रहेगा। इस बैठक के माध्यम से केंद्र सरकार ने घाटी के नेताओं की ताकत और एकता दोनों का आकलन कर लिया जिससे आगे की रणनीति तय करने में उसे सहायता मिलेगी। परिसीमन से वहां राजनीतिक संतुलन काफी हद तक कायम हो जायगा, उसी के बाद केंद्र आगे के कदमों पर विचार करेगा।", 
  "Topic154": "बाढ़ की सर्वाधिक मार झेल रहे बिहार पर तत्कालीन प्रधान मंत्री पंडि़त जवाहर लाल नेहरू ने १९५३ में कहा था कि १५ वर्षों में इस पर काबू पा लिया जायगा। लेकिन ६८ वर्ष हो रहे हैं न तो बाढ़ से होने वाली तबाही ही थमीं और न ही देश में इसका बढ़ता दायरा रुका। उल्टा उत्तराखण्ड, असम, जम्मू-कश्मीर, चेन्नई या देश के दूसरे हिस्से बाढ़ प्रभावित क्षेत्र बनते जा रहे हैं। लगभग नौ हजार साल पहले हमारे पूर्वजों ने जब खेती शुरू की तब उपज बढ़ाने के लिए कई उपाय किये। सिंचाई की जरूरतों को पूरा करने के लिए नदियों के किनारे बसना शुरू किया। तब जंगल, पहाड़, नदियों के दोहन की नीयत नहीं थी। खेती के लहलहाने से बड़ी संख्या में लोग नदियों के किनारे जा बसे। तब बारिश आज के मुकाबले बहुत ज्यादा होती थी। लेकिन प्रकृति का प्रबंधन इतना मजबूत कि खतरा जैसा कुछ था ही नहीं। धीरे-धीरे विकास बढ़ा। जंगल कटने, पहाड़  गिट्टियों में बदलने, बड़े-बड़े बांध बनने, नदियों का सीना छलनी होने से देखते ही देखते पुरातन प्राकृतिक व्यवस्थाएं छिन्न-भिन्न होती गयीं। नतीजा प्रकृति ने अपना नियंत्रण खो दिया। इनसान के हाथों रची विनाशलीला रौद्र रूप  में दिखने लगी। बाढ़ से होने वाली मौतों में बीस फीसदी भारत में होती हैं। विश्व बैंक ने भी इसे कुबूल किया है। इससे २०५० तक हमारी आधी आबादी के रहन-सहन और जीवन स्तर में और गिरावट होगी। अब पृथ्वी पर १५० लाख वर्ग किमी में केवल दस प्रतिशत हिमखंड बचे हैं जबकि कभी यह ३२ प्रतिशत भूभाग तथा ३० प्रतिशत समुद्री क्षेत्रों में था और हिमयुग कहलाता था। सबसे बड़े ग्लेशियर सियाचिन के अलावा गंगोत्री, पिंडारी, जेमु, मिलम, नमीक, काफनी, रोहतांग, व्यास कुंड, चन्द्रा, पंचचुली, सोनापानी, डाका, भागा, पार्वती, शीरवाली, चीता काठा, कांगतो, नन्दा देवी श्रंखला, दरांग, जैका आदि प्रभावित हुए जिन से गर्मियों में जम्मू-कश्मीर, सिक्किम, उतराखंड, हिमांचल, अरुणांचल में सुहाने मौसम का लुत्फ मिलता है। लेकिन यहां भी पर्यावरण के दोहन का जबरदस्त दुष्परिणाम दिखने लगा। वर्षा की अधिकता वाले जंगलों की अंधाधुंध कटाई से पराबैंगनी विकरण को सोखने और छोडऩे का संतुलन लगातार बिगड़ रहा है। प्रति वर्ष लगभग ७३ लाख हेक्टेयर जंगल उजड़ रहे हैं। ज्यादा रासायनिक खाद और अत्याधिक चारा कटने से मिट्टी की सेहत अलग बिगड़ रही है। जंगली और समुद्री जीवों का अंधाधुंध शिकार भी संतुलन बिगाड़ता है। बाकी कसर जनसंख्या विस्फोट ने पूरी कर दी। बीसवीं सदी में दुनिया की जनसंख्या लगभग १.७ अरब थी, अब छह गुना ज्यादा ७.५ अरब है। जल्द काबू नहीं पाया तो २०५० तक दस अरब पार कर जायगी। धरती का क्षेत्रफल तो बढ़ेगा नहीं तो उपलब्ध संसाधनों के लिए होड़ मचेगी जिससे पर्यावरण की सेहत पर चोट स्वाभाविक है। इसी तरह बांधों के बनने का भी दुष्परिणाम सामने हैं। १९७१-७२ में फरक्का बैराज के बनते ही सूखे दिनों में गंगा का प्रवाह मध्दिम पड़ा जिससे नदी में मिट्टी भरने लगी। नतीजन कटान से नदी का रुख बदलने लगा। गंगा का पानी कहीं तो जाना था तो बिहार-उत्तर प्रदेश के तटीय क्षेत्रों को चपेट में लिया। उधर मध्यप्रदेश के शहडोल जिले में सोन नदी पर बाणसागर बांध बना। तयशुदा पनबिजली तो नहीं बनी अलबत्ता हर औसत बरसात में मध्यप्रदेश, बिहार, उत्तर प्रदेश के कई इलाके बाढ़ से जूझने लगे। वहीं उत्तराखंड, हिमांचल प्रदेश में बाढ़ की वजहें बीते दशकों में ताबड़तोड़ पनबिजली परियोजनाएं, बांधों, सड़कों, होटलों का निर्माण और कटते जंगल हैं। अंग्रेजों ने दामोदर नदी को नियंत्रित करने के लिए १८५४ में उसके दोनों ओर बांध तो बनवाये लेकिन १८६९ में ही तोड़ दिया। वह समझ चुके थे कि प्रकृति से छेड़छाड़ ठीक नहीं फिर दोबारा कभी बांध नहीं बनवाये। उल्लेखनीय है कि फरक्का बैराज और दामोदर घाटी परियोजना विरोधी एक विलक्षण प्रतिभाशाली इंजीनियर कपिल भट्टाचार्य थे। ४४ वर्ष पहले ही उन्होंने जो प्रभावी और अकाट्य तर्क दिये, उसका खण्डन कोई नहीं कर पाया अलबत्ता उन्हें बर्खास्त जरूर कर दिया गया। अब उनकी बातें हू-ब-हू सच हो रही हैं। उन्होंने चेताया था कि दामोदर परियोजना से पश्चिम बंगाल के पानी को निकालने वाली हुगली प्रभावित होगी, भयंकर बाढ़ आयगी। कलकत्ता बंदरगाह पर बड़े जलपोत नहीं आ पायंगे। नदी के मुहाने जमने वाली मिट्टी साफ नहीं हो पायगी, गाद जमेगी, जहां-तहां टापू बनेंगे। दो-तीन दिन चलने वाली बाढ़ महीनों रहेगी। सारा सच साबित हुआ, बल्कि स्थितियां और भी बदतर हुईं। विश्व बांध आयोग की रिपोर्ट कहती है कि भारत में बड़े-बड़े बांधों में आधे से ज्यादा ऐसे हैं, जिनमें विस्थापितों की संख्या अनुमान से दोगुना है। वहीं दक्षता, सहभागिता, निर्णय प्रक्रिया, टिकाऊपन और जवाबदारी जैसे पांच बुनियादी सिद्धान्तों का क्रियान्वयन सुनिश्चित करने एवं बांध के दूसरे सारे विकल्पों की भली-भांति होने वाली जांचें सवालों में है। योजनाओं को बनाने वाले ब्यूरोक्रेट्स तो सालों साल वही रहते हैं लेकिन उनको अमलीजामा पहनाने वाले जनतंत्र के डेमोक्रेट्स बदल जाते हैं। वैसे भी इन्हें रीति-नीति, सिद्धांतों और बाद के प्रभावों से क्या लेना देना। जनप्रतिनिधि आंखें मूंद, बिना अध्ययन या विचार के अफसरों के दिखाये ख्वाब स्वीकार लेते हैं। माना कि प्राकृतिक आपदाओं पर पूरी तरह अंकुश नामुमकिन है। लेकिन यह भी सही है कि प्रकृति के क्रूर हरकतें बेतहाशा बढ़ रही हैं। अब भी वक्त है सभी को चेतना होगा वरना हर मौसम में प्रकृति के अलग और विकारल रौद्र रूप झेलने तैयार रहना होगा। कभी हर गांव की शान रहे पोखर, तालाब, कुंए, झरने सब सूख रहे हैं। आबादी तेजी से बढ़ी है। संयुक्त राष्ट्र संघ के आंकड़े बताते हैं कि १९९० से २०१० के बीच दुनिया की आबादी ३० प्रतिशत यानी १.६ अरब बढ़ी है। इसमें सबसे आगे भारत ही है जिसकी आबादी ३५ करोड़ बड़ी जबकि चीन की केवल १९.६ करोड़ ही बढ़ी। आबादी विस्फोट और संसाधनों की कमीं डराती है। प्राकृतिक स्त्रोतों और संसाधनों में तेजी से कमीं आयी। इन्हीं दुष्परिणामों से पर्यावरण संतुलन और पृथ्वी की सेहत बिगड़ी, प्रकृति का नाश और मानवीय विकास के मूल के सच का रौद्र रूप दिखने लगा जो कड़वी सचाई है।", 
  "Topic155": "अनेक चुनौतियों और विषम परिस्थितियों के बीच आज पूरा देश भारतीय गणतंत्र दिवस का ७२वां उत्सव मना रहा है। देश और विदेशों में प्रवास कर रहे भारतीय हर्ष और उल्लास के साथ इस उत्सव में सहभागिता कर रहे हैं। स्वतन्त्र भारत के इतिहास में यह पहला अवसर है जब कोरोना वैश्विक महामारी की चुनौतियों का सामना करते हुए हम पूरे जोश और उत्साह के साथ गणतन्त्र महोत्सव के साक्षी बन रहे हैं। महामारी के कारण इस उत्सव का स्वरूप भी कुछ अलग है। इस बार मुख्य समारोह में मुख्य अतिथि भी उपस्थित नहीं हो सके, जबकि ब्रिटेन के प्रधान मंत्री बोरिस जानसन ने समारोह में उपस्थित होने की स्वीकृति प्रदान की थी लेकिन ब्रिटेन में कोरोना का भयावह स्वरूप सामने आने से उन्होंने अपना कार्यक्रम रद कर दिया। भारत में भी कोरोना वायरस से एक करोड़ छह लाख से अधिक लोग संक्रमित हुए, जिनमें एक लाख ५३ हजार से अधिक लोगों की मृत्यु हो गयी। कोरोना के खिलाफ भारत ने मजबूत जंग में उल्लेखनीय सफलता प्राप्त की, जिससे भारत में विश्व के अन्य देशों की तुलना में संक्रमितों और मृतकों की संख्या कम औैर कोरोना को परास्त कर स्वस्थ होने वालों की संख्या अधिक रही। कोरोना का सुरक्षित और भरोसेमंद टीका विकसित करना भारत की बड़ी उपलब्धि है। साथ ही विश्व का सबसे बड़ा टीकाकरण अभियान चलाकर भारत ने एक मिसाल भी प्रस्तुत की है। विदेशों से भारतीय टीकों की मांग बढ़ी है जो भारत के लिए हर्ष का विषय है। भारत अपने देश की जनता की रक्षा करने के साथ ही अन्य देशों की जनता की भी कोरोना से रक्षा करने में योगदान कर रहा है। मानवता की यह राष्ट्र की बड़ी सेवा है। इससे पूरे विश्व में भारत की प्रतिष्ठा और साख बढ़ी है। यह राष्ट्र के लिए गर्व और गौरव का विषय है। कोरोना के खिलाफ जंग में गण और तंत्र दोनों ने महत्वपूर्ण भूमिका निभायी और इसका क्रम बना हुआ है। कोरोना को समूल समाप्त करने का संकल्प साकार होने की ओर अग्रसर है। अनेक कोरोना योद्धाओं ने अपने प्राणों की आहुति देकर पीडि़तों की प्राणरक्षा में अतुलनीय योगदान किया है। पूरा राष्ट्र उनके बलिदान के प्रति कृतज्ञ है। कोरोना काल में देश और समाज पर भी काफी प्रभाव पड़ा है। जीवनशैली और व्यवस्थाओं में नये बदलाव आये हैं। साथ ही चुनौतियों से जूझने की मजबूत प्रवृत्ति भी विकसित हुई है। गण और तंत्र दोनों की क्षमता और कौशल में पर्याप्त संवर्धन हुआ है। गणतंत्र दिवस का राष्ट्रीय पर्व २६ जनवरी, १९५० को भारतीय संविधान लागू होने के सन्दर्भ में प्रति वर्ष मनाया जाता है। संविधान निर्माताओं ने विश्व के प्रमुख संविधानों का गहन अध्ययन और मनन करने के उपरान्त भारतीय संविधान को बनाया था। भारतीय संविधान की गणना विश्व के श्रेष्ठतम संविधानों में होती है, जिसका हमें गर्व है। आवश्यकता पडऩे पर समय-समय पर इसमें संशोधन भी किये गये, जो इसके लचीले स्वरूप का परिचायक है। भारतीय संविधान राष्ट्रधर्म का पवित्र गं्रथ है। हर भारतीय नागरिक के लिए यह परम सम्माननीय है। इसका सम्मान करना सरकार और जनता का श्रेष्ठ कर्तव्य है लेकिन कुछ दिग्भ्रमित और स्वार्थी तत्व संविधान की मर्यादाओं का उल्लंघन करने का दुस्साहस करते हैं, जो निन्दनीय और राष्ट्रविरोधी कृत्य है। भारतीय लोकतांत्रिक व्यवस्था में गण और तंत्र का विशेष महत्व है और दोनों एक-दूसरे के पूरक हैं। साथ ही दोनों एक-दूसरे को प्रभावित भी करते हैं। गण और तंत्र यदि संविधान सम्मत कार्य करें तो किसी भी चुनौती का सफलतापूर्वक सामना किया जा सकता है। लोकतांत्रिक व्यवस्था में चुनौतियां समय-समय पर आती रहती हैं और भारत अपने गण और तंत्र के समन्वित प्रयासों से इनका सामना करने में सदैव सफल रहा है। भारत इस समय अनेक चुनौतियों का सामना कर रहा है। सीमा पर जहां एक ओर चीन से तो दूसरी ओर पाकिस्तान से मिलने वाली चुनौतियों का भारत ने मुंहतोड़ जवाब दिया है। भारतीय सेना ने अपने शौर्य और पराक्रम का श्रेष्ठतम प्रदर्शन कर राष्ट्र का गौरव बढ़ाया है। देश की एकता, अखण्डता और सम्प्रभुता की रक्षा में न्यायपालिका, विधायिका और कार्यपालिका की उल्लेखनीय भूमिका रही है। कल्याणकारी राज्य में सर्वजन हिताय, सर्वजन सुखाय के लिए विविध कार्यक्रम और योजनाएं क्रियान्वित की जाती हैं। कृषिप्रधान देश भारत में कृषि और किसानों के हित में ठोस कदम उठाये गये हैं। कृषि क्षेत्र में सुधार के लिए बहुआयामी प्रयास भी हुए हैं। इनमें नये कृषि कानून भी शामिल हैं। किसी भी कानून के समर्थन या विरोध का गण को पूरा अधिकार है। किसान संघटन विगत दो माह से नये कृषि कानूनों के खिलाफ आन्दोलन कर रहे हैं लेकिन अबतक समाधान तक नहीं पहुंचा जा सका है। लोकतांत्रिक व्यवस्था में वार्ता ही सबसे उपयुक्त माध्यम है जिससे किसी भी समस्या का निराकरण किया जा सकता है। उम्मीद है कि शीघ्र ही इसका स्वीकार्य समाधान निकल आयगा, जो देश के हित में होगा और इससे गणतंत्र की मर्यादा में भी वृद्धि होगी।", 
  "Topic156": "नेपाल में लोकतंत्र और राजनीति के बिखरावका संकट आज और भी गम्भीर हो गया है। कल क्या होगा कहा नहीं जा सकता। नेपाल का हर सजग और सचेत नागरिक इस स्थिति से बेचैनी महसूस कर रहा है। मीडिया लोकतन्त्र को बचाने का अभियान चला रहा है किन्तु सरकार है कि न सुधरने का नाम ले रही है और न राजनीतिक दलों में बिखराव को रोकने की प्रक्रिया ही शुरू कर रही है। विगत तीस वर्षों में नेपाल में कई सरकारें बनीं, स्पष्ट बहुमतवाली और गठबन्धन वाली भी। फिर गठबन्धन टूटते रहे, नये गठबन्धन बनते रहे। लेकिन विभिन्न दलों के नेताओं के बीच के आपसी रिश्ते बने रहे उनमें बातचीत चलती रही और वह नेपाल में आये राजनीतिक संकट का समाधान निकाल लेते रहे। इस बार विभिन्न राजनीतिक दलों के नेताओं के बीच के रिश्ते भी खराब हुए हैं और उनमें अविश्वास भी बढ़ा है। इस बार के राजनीतिक संकट को बढ़ाने में नेपाल की राष्ट्रपति श्रीमती विद्या भण्डारी ने अहम भूमिका निभायी है। श्रीमती विद्या भण्डारी को न केवल निष्पक्ष होना चाहिए था वरन् नेपाल के संविधान के अनुरूप उन्हें निर्णय करना चाहिए था और अपने पद की मर्यादा को निभाते हुए निष्पक्ष बने रहना चाहिए था। जब नेपाल में के.पी. शर्मा ओली की सरकार अल्पमत में आ गयी और वह विश्वास मत में हार गयी तो उन्हें दूसरी सरकार बनाने का मौका देना चाहिए था। नेपाल के संविधान के अनुसार जैसे ही संसद में सरकार विश्वास मत खो देती है, वैसे ही वह शून्य यानी समाप्त मान ली जाती है। लेकिन इस बीच प्रधान मंत्री ओली ने बहुमत के समर्थन के दावे के आधार पर ओली को पुन: प्रधान मंत्री नियुक्त कर दिया। प्रधान मंत्री ओली ने जिन विधायकों की सूची दी थी उस पर विधायकों के हस्ताक्षर नहीं थे। राष्ट्रपति को इन विधायकों के समर्थनकी पुष्टि स्वयं बुलाकर करनी चाहिए थी। उन्होंने यह भी नहीं किया। नेपाल में ऐसा झूठा समर्थन पत्र इसके पूर्व किसी भी दल के किसी भी नेता ने सरकार बनाने के लिए पेश नहीं किया था। इस घटना के कुछ ही दिन बार नेपाली कांग्रेस के नेता शेर बहादुर देडबा ने प्रचंड के नेतृत्ववाली कम्युनिस्ट पार्टी और समाजवादी जनता पार्टी के सांसदों के समर्थन से राष्ट्रपति श्रीमती विद्या भण्डारी के समक्ष प्रस्तुत कर दिया। देडबा ने जिन सांसदों के समर्थन का दावा किया था, उनके हस्ताक्षर भी सौंपे थे। राष्ट्रपति को या तो इन हस्ताक्षरों की पुष्टि करानी चाहिए थी या संसद में बहुमत की परीक्षा करा लेनी चाहिए थी, किन्तु उन्होंने ऐसा कुछ भी नहीं किया। राष्ट्रपति विद्या भण्डारी ने विभिन्न राजनीतिक दलों के नेताओं से परामर्श किये बिना संसद को भंग कर दिया और सितम्बर में चुनाव की तारीख घोषित कर दी। नेपाली राष्ट्र, लोकतंत्र और राज नीतिके लिए यह बड़े संकट की स्थिति थी। ऐसी सम्भावना थी कि नेपाल के राजनीतिक दल संयुक्त रूप से लोकतंत्र और संविधान की बहाली के लिए संघर्ष करेंगे और सड़कों पर उतरेंगे। किन्तु उन्होंने ऐसा नहीं किया। कुछ व्यक्तियों ने राष्ट्रपति की इस काररवाई को चुनौती दी तो सीधे सर्वोच्च न्यायालय में प्रतिवेदन प्रस्तुत कर नेपाल को सुप्रीम कोर्ट ने एक संविधान पीठ का गठन किया है, जो राष्ट्रपति के सभी आदेशों की, जिसमें संसद भंग करने का आदेश भी सम्मिलित है। वैधता को चुनौती दी है। इस बीच एक संकट नेपाल के सुप्रीम कोर्ट में भी आ खड़ा हुआ। सुप्रीम कोर्ट के मुख्य न्यायाधीश की राय थी कि पांच वरिष्ठ जजों की संविधान पीठ मामले की सुनवाई करे वैसे औपचारिक रूप से उन्होंने पीठ का गठन नहीं किया था। इस बीच न्यायाधीशों में आपसी विवाद हो गया। कुछ न्यायाधीशों ने दो न्यायाधीशों से मांग की कि वह पीठ से अलग हट जायं। जैसा कि चर्चा थी कि जिन न्यायाधीशों से पीठ से हटने को कहा जा रहा था वह प्रधान मंत्री एवं सरकारी पक्ष के लोगों के सम्बन्धी या नजदीकी थे। जब ऐसे न्यायाधीश नहीं हटे तो मांग करने वाले दो न्यायाधीश स्वयं ही पीठ से हट गये। इस स्थिति ने सुप्रीम कोर्ट के सामने गम्भीर संकट उत्पन्न कर दिया है और मुख्य न्यायाधीश इस संकट का हल निकालने में लगे हैं। किसी भी देश का राजनीतिक संकट यदि न्यायपालिका को भी अपने संकट में ले लेता है तो संकट लोकतंत्र का हो, संविधान का हो या संकट राजनीतिक हो स्थिति बड़ी विकट हो जाती है। इस संकट के दौर में नेपाल के प्रधान मंत्री के.पी. शर्मा ओली ने सुप्रीम कोर्ट के अन्तिम निर्णय की प्रतीक्षा किये बिना अपने मंत्रिमण्डल का विस्तार कर दिया और नये मंत्रियों को शपथ दिला दी, इनमें कुछ मंत्री समाजवादी जनता पार्टी से सम्बन्धित थे। मंत्रिमण्डल के इस विस्तार को सर्वोच्च न्यायालय में चुनौती दी गयी और सर्वोच्च न्यायालय ने नये मंत्रियों की नियुक्ति को असंवैधानिक और अवैध घोषित कर दिया। इन मंत्रियों ने इस्तीफा भी दे दिया। ओली लगातार ऐसे फैसले कर रहे हैं, जिससे न केवल उनकी स्थिति खराब हो रही है। वरन् राष्ट्रपति की भी स्थिति खराब हो रही है। राजनीतिक विश्लेषकों का ऐसा मानना है कि नेपालके राष्ट्रपति एवं प्रधान मंत्री के बीच गहरी सांठ-गांठ है। इस सांठ-गांठ को चीन का खुला समर्थन प्राप्त है। राष्ट्रपति विद्या भण्डारी और प्रधान मंत्री के.पी. शर्मा ओली दोनों ही कट्टर चीन समर्थक बनाये जाते हैं। नेपाल में चीन की महिला राजदूत विगत कुछ वर्षों से नेपाल की राजनीतिक एवं सामाजिक गतिविधियों में काफी सक्रिय रही हैं। नेपाल में आज जो राजनीतिक संकट उत्पन्न हुआ है, उसमें उनकी भी अहम भूमिका रही है। सरकार में आये हाल के संकट के प्रारम्भ में ही वह लगातार प्रधान मंत्री ओली के लिए समर्थन जुटा रही थी। वह पूर्व प्रधान मंत्री प्रचण्ड से भी मिली थीं और उनसे कहा था कि चीन चाहता है कि कम्युनिस्ट (एकीकृत) पार्टी और सरकार में बनी रही। किन्तु प्रचण्ड ने उनकी अनसुनी कर दी और उन्होंने ही पार्टी को अलग करना और ओली की सरकार का गिराने की अगुआई कर दी। अन्य दल इस अभियान में जुड़ते गये। सारी दुनिया की नजर इस समय नेपाल के सुप्रीम कोर्ट के रुख और निर्णय पर है। भारत की पकड़ नेपाल की राजनीति और जनता में भी पहले से ही अधिक रही है। भारत सरकार ने स्पष्ट कर दिया है कि वह नेपाल की जनता के साथ है यानी जो निर्णय नेपाल की जनता करेगी। भारत उसके साथ रहेगा।", 
  "Topic157": "किसी देश को अपना भविष्य उज्ज्वल बनाने के लिए उसके बचपन की देखभाल, पालन-पोषण और संभाल करनी आवश्यक है। जीवन के पहले आठ साल में और खासकर बाल्यावस्था के पहले तीन साल के दौरान बच्चे का ठीक पालन-पोषण और देखभाल करना बहुत जरूरी है। इसका असर बच्चे के पूरे जीवन पर पड़ता है। शुरुआती सालों में देखभाल और बच्चों का सही पालन-पोषण उनके फलने-फूलने में मदद करता है। इस तथ्य के वैज्ञानिक प्रमाण हैं कि विद्यालय में प्राप्त की जानेवाली अधिकांश प्रगति तीन वर्ष की आयु में अर्जित बच्चों की संज्ञानात्मक सामाजिक और भावनात्मक विकास पर निर्भर करती है। बाल्यावस्था के प्रारंभ में उनके अच्छे पालन-पोषण और मूल्य आधारित देखभाल बच्चों को विद्यालय में प्रवेश के बाद स्वयं को ढालने में सहायता प्रदान करती है और विद्यालय में बेहतर शिक्षा अर्जित करना सुनिश्चित करती है। निर्धन एवं साधनहीन परिवारों के बच्चों की देखभाल के लिए बहुत अधिक ध्यान देने की  आवश्यकता है। निर्धन परिवारों की माताएं बच्चे को जन्म देने के कुछ दिनों बाद ही फिर से अपने परिवार की आजीवि का कमाने के लिए काम पर चली जाती हैं। न ही तो सही से वह अपने खाने-पीने का ध्यान रख पाती हैं और न ही नवजात शिशु का भरण-पोषण कर पाती हैं। इसी कारण प्रारंभिक बाल्यावस्था में कुपोषण के फलस्वरूप विकास संबंधी गंभीर बाधाएं उत्पन्न हो जाती हैं, जो जीवन की आगामी अवस्थाओं में भी जारी रहती हैं। जब बच्चे को भूख लगती है और मां उसके पास हो और दूध पिलाती है तो बच्चे में सुरक्षा की भावना आती है। बच्चों को मां के दूधकी आवश्यकता पोषण के लिए आवश्यक होती है। बच्चों को जब अपनी पसंद की चीजें नहीं मिलती या चाहकर भी वह कुछ नहीं कर पाते तो वह कुंठित हो सकते हैं। बच्चे ज्यादातर अंधेरे एवं अनजान लोगों से डरते हैं। बच्चों को जब हम बच्चा समझकर या उनकी हरकतों पर हंसते हैं या उन्हें सजा देते हैं तो वह बड़े होकर शर्मीले और अपनी भावनाओं को सामान्य रूप से प्रकट करने में असमर्थ होते हैं। बच्चों की देखभाल में यदि उनके मन की भावनाओं के प्रति संयम और हमदर्दी रखी जाती है तो उनके प्रसन्नचित्त, संतुलित एवं सुरक्षित ढंग से बढऩे की संभावना बढ़ जाती है। बच्चों के सामान्य विकास को शारीरिक सजा या हिंसा का प्रदर्शन बहुत अधिक नुकसान पहुंचाता है। गुस्से में जिन बच्चों को सजा दी जाती है तो खुद उनके हिंसक होने की संभावना बढ़ जाती है। जिन परिवारों में बचपन पल रहा है, यदि उन घरों में शराब पीकर गाली-गलौज, लड़ाई-झगड़ा, मां की पिटाई और किसी भी अन्य प्रकार की हिंसा उस बच्चे की भावनात्मक और संवेगात्मक विकास पर बहुत अधिक नुकसान पहुंचाती है। छोटे बच्चों को लंबे समय तक अकेला नहीं छोडऩा चाहिए। यह उनके मानसिक एवं शारीरिक विकास को धीमा कर देता है। लड़के या लड़की में किसी भी प्रकार का भेद नहीं होना चाहिए। जितनी लड़कों के लिए देखभाल की आवश्यकता होती है, उतनी ही लड़कियों के लिए भी होती है। पैदा होने के साथ ही बच्चे तेजी से सीखने लगते हैं। यदि उन्हें पौष्टिक भोजन और उनकी सेहत की सही से देखभाल के साथ  ध्यान दिया जाय तो वह बड़ी ही तेजी से बढ़ते और जल्दी ही सीखते भी हैं। विकास और सीखने का सबसे जरूरी रास्ता बच्चों का दूसरों के साथ मेलजोल होता है। माता-पिता और देखभाल करने वाले बच्चे के साथ जितनी बातें करेंगे और उन पर ध्यान देंगे, बच्चा उतनी तेजी से सीखेगा। नवजात और छोटे बच्चे के सामने माता-पिता और देखभाल करने वाले को बातचीत करना और गाना चाहिए। यदि छोटा बच्चा बातचीत या गाना नहीं भी समझने के लायक है तो भी बातचीत उनकी भाषा और सीखने की क्षमता का विकास करती है। देखभाल करने वाले लोग यदि बच्चे को सुनने, देखने, पकडऩे और खेलने के लिए नयी और दिलचस्प चीजें देंगे तो वह खिलौने उनके सीखने और बढऩे में मदद कर सकते हैं। एक मां के गर्भ धारण और प्रसव के बाद तक जच्चा-बच्चा को पोषक भोजन और सभी तरह के टीकाकरण और वंचित एवं निर्धन परिवारों के लिए केंद्र एवं राज्य सरकारों ने बहुत सारी योजनाओं को शुरू किया है। लेकिन समय की मांग है कि उन सभी योजनाओं को अंतिम व्यक्ति तक उसी प्रारूप में पहुंचाने के लिए और अधिक प्रयासों की आवश्यकता है। हर गरीब एवं वंचित परिवार और जरूरतमंद महिला को उसके बच्चे को एक निश्चित अवधितक पालन-पोषण करने के लिए आर्थिक सुरक्षा की बहुत आवश्यकता है। समाज के साधन-संपन्न लोग भी इस ओर अपना हाथ बढ़ा सकते हैं। ग्राम पंचायत स्तर पर भी ऐसे नवजात शिशुओं के परिवारों की पहचान की जा सकती है। ग्राम पंचायतें क्षेत्र में बच्चों का उचित विकास सुनिश्चित करने के लिए एक निर्णायक भूमिका निभा सकती हैं। जब बच्चे को खेलने के लिए अवसर दिये जाते हैं और खोजबीन के लिए माता-पिता या देखभाल करने वाले द्वारा बढ़ावा दिया जाता है तो बच्चों को नया सीखने, उनके शारीरिक, सामाजिक, भावनात्मक और तर्कक्षमता के विकास को बढ़ावा मिलता है। बच्चों के इर्द-गिर्द जो लोग रहते हैं उनके व्यवहार से भी बच्चे बहुत कुछ सीखते हैं। उनके व्यवहार की नकल करते हैं। बच्चों को क्या करना है, क्या नहीं, इसकी जगह क्या हो रहा है, क्या वह देख रहे हैं, इसका बहुत गहरा प्रभाव पड़ता है। छोटे बच्चों को बड़े बच्चों, बुजुर्गों की अच्छाइयों के उदाहरण देने चाहिए। मूल्य शिक्षाप्रद कहानियां सुनानी चाहिए जो उनके व्यक्तित्व के विकास में ज्यादा प्रभाव डालती हैं। सभी बच्चे एक जैसे तरीकों से बढ़ते और विकसित होते हैं, लेकिन हर बच्चेके विकास की अपनी गति होती है। अभिभावकों को बच्चों से बात करनी चाहिए और बच्चों की हर बात को भी गम्भीरता से सुनना चाहिए। इस जन-जागरण में, अभिभावकों को यह जानकारी दी जानी चाहिए कि बच्चे कैसे सीखते हैं। सभी बच्चों को बढऩे और उनके विकास में अंतर होता है। राष्ट्रीय शिक्षा नीति २०२० का एक प्रमुख उद्देश्य भारत में दी जाने वाली शिक्षा को वैश्विक स्तर पर लाना है। पुरानी राष्ट्रीय शिक्षा नीति में कई संशोधन करके नयी राष्ट्रीय शिक्षा नीति २०२१ में शिक्षा का सार्वभौमीकरण करके शिक्षा की गुणवत्ता में सुधार लाना है, जिससे देश के बचपन को अच्छी शिक्षा प्राप्त हो। इस लक्ष्य की प्राप्ति के लिए अभिभाव कों सहित पूरे समाज को बच्चों के सीखने के तरीकों से परिचित होना अति आवश्यक है।", 
  "Topic158": "जम्मू के एयरफोर्स स्टेशन पर ड्रोन द्वारा हुए हमले से आतंकवाद का एक नया रूप सामने आया है। उसके अगले दिन सेना के कैम्प पर भी ड्रोन से हमला करने की नाकाम कोशिश हुई। आगे भी ऐसे ही हमलों की आशंका व्यक्त की जा रही है। विशेषज्ञों के अनुसार इन वारदातों को सीमा पार से नहीं, बल्कि घटनास्थल के आसपास से ही अंजाम दिया गया है। क्योंकि सीमा पार से इतनी लम्बी दूरी तक ड्रोन भेजना सम्भव नहीं है। इसका सीधा अर्थ है कि जम्मू-कश्मीर के अन्दर आतंकवादियों को प्रश्रय देने वाले पहले की ही तरह सक्रिय हैं। जम्मू और कश्मीर ५ अगस्त २०१९ तक भारत का एक राज्य था, जो अब जम्मू-कश्मीर एवं लद्दाख दो केन्द्रशासित प्रदेशों के रूप में परिवर्तित हो चुका है। आजादी से पूर्व यह जम्मू-कश्मीर नाम की रियासत थी, जिसके अन्तिम राजा हरी सिंह थे। हिमालय पर्वत के सबसे ऊंचे हिस्से में बसा यह राज्य अपनी विशिष्ट संस्कृति, प्राकृतिक सौन्दर्य एवं संसाधनों के लिए जाना जाता है। कश्मीरी इतिहासकार कल्हण द्वारा सन् ११४८ से ११५० के मध्य संस्कृत भाषा में रचित प्रसिद्ध ग्रन्थ राजतरंगिणी के अनुसार प्राचीन काल में कश्मीर नाम की यहां एक विशाल झील थी। जिसे कश्यप ऋषि ने बारामूला की निकटवर्ती पहाडिय़ों को काटकर बनाया था। इसी कारण कश्मीर का पूर्ववर्ती नाम कश्यपमेरु था। भूगर्भवेत्ताओं के अनुसार भूगर्भीय परिवर्तन के कारण उक्त झील का सारा पानी बह गया और कश्मीर घाटी अस्तित्व में आ गयी। इस क्षेत्र में किसी समय नागा, खासा, गान्धारी तथा द्रादी जाति के लोग निवास करते थे। कश्मीर को खासा जाति से भी जोड़कर देखा जाता है। खासा से खसमीर और फिर कश्मीर। राजतरंगिणी में आठ तरंग (अध्याय) और ७८२६ श्लोक हैं। राजतरंगिणी का शाब्दिक अर्थ राजाओं की नदी बताया गया है। जिसका भवार्थ राजाओं का इतिहास या समय का प्रवाह होता है। इस ग्रन्थ के प्रथम तरंग में बताया गया कि पांडु पुत्र सहदेव ने सर्वप्रथम कश्मीर में राज्य की स्थापना की थी। तबसे लेकर २७३ ईसा पूर्व तक यहां विशुद्ध रूप से वैदिक धर्म स्थापित रहा। उसके बाद बौद्ध धर्म का आगमन हुआ। कवि कल्हण ने राजतरंगिणी में महाभारत काल से लेकर अपने समकालीन राजा जय सिंह तक राजाओं का क्रमबद्ध वर्णन किया है। जय सिंह से आगे की पीढ़ी में सहदेव सिंह कश्मीर के राजा बने। सहदेव सिंह के बाद उनके सेनापति रामचन्द्र को और फिर रामचन्द्र की बेटी कोटा रानी को कश्मीर की गद्दी पर प्रतिष्ठित किया गया था। सन् १३४४ में कोटा रानी की मृत्यु के बाद १५८९ तक यह राज्य सुल्तानों के और फिर अकबर के अधीन रहा। मुगल साम्राज्य के कमजोर होते ही सन्ï १७५६ में पठानों ने कश्मीर पर अधिकार कर लिया। वर्ष १८१४ में पंजाब के शासक महाराजा रणजीत सिंह ने पठानों को पराजित करके कश्मीर को अपने राज्य में मिला लिया। उसके पूर्व वह जम्मू के राजा रंजीत देव की सत्ता पर भी कब्जा जमा चुके थे। सन् १८४६ में अंग्रेजों ने सिखों को पराजित करके इस क्षेत्र को अपने अधीन कर लिया। इस बीच महाराजा रणजीत सिंह ने जम्मू की सत्ता गुलाब सिंह को सौंप दी थी। गुलाब सिंह जम्मू के राजपरिवार से सम्बन्धित थे और एक समय महाराजा रणजीत सिंह की सेना में पैदल सैनिक के रूप में भर्ती हुए थे। अपने शौर्य एवं रण कौशल के बल पर वह रणजीत सिंह के विशेष कृपापात्र बन गये थे। जम्मू के पूर्व राजा रंजीत देव तथा अंग्रेजों ने भी गुलाब सिंह को जम्मू का राजा मान लिया था। गुलाब सिंह ने बाद में ७५ लाख नानकशाही रुपये में अंग्रेजों से कश्मीर घाटी खरीदकर जम्मू-कश्मीर राज्यकी स्थापना की। इसीलिए डोंगरा राजवंशीय महाराजा गुलाब सिंह जम्मू-कश्मीर रियासत के संस्थापक तथा प्रथम नरेश माने जाते हैं। सन् १८५७ में महाराजा गुलाब सिंह की मृत्यु के बाद उनके पुत्र रणबीर सिंह जम्मू-कश्मीर के राजा बने। तबसे अगले नब्बे वर्षों तक यहां शान्तिपूर्ण एवं समृद्ध शासन व्यवस्था रही। रणवीर सिंह के बाद उनके पुत्र प्रताप सिंह ने कश्मीर की गद्दी सम्भाली थी। सन् १९२५ में प्रताप सिंह के मरणोपरान्त उनके भाई राजा अमर सिंह के पुत्र हरी सिंह को कश्मीर का राज्य प्राप्त हुआ। सन् १९४७ में जब धार्मिक आधार पर भारत का बंटवारा हुआ तब जाति और सम्प्रदाय के हिसाब से इस अति विविध जनसंख्या वाले क्षेत्र के सम्मिलन में अनिर्णय की स्थिति को देखते हुए महाराजा हरी सिंह ने स्वतन्त्र रहने का निर्णय लिया। उस समय शेख अब्दुल्ला के नेतृत्व वाली मुस्लिम कांफ्रेंस कश्मीर में एक बड़ी राजनीतिक पार्टी बनकर उभर रही थी। इससे जुड़े ज्यादातर मुसलमान तथा कश्मीरी पण्डित भारत की धर्मनिरपेक्ष विचारधारा से प्रभावित होकर जम्मू-कश्मीर का भारत में विलय चाहते थे। जो पाकिस्तान को पसन्द नहीं था। गिलगित और बल्तिस्तान के कुछ मुस्लिम कबीले पाकिस्तान के बहकावे में आकर राजा हरी सिंह के निर्णय तथा जम्मू-कश्मीर के भारत में विलय दोनों के खिलाफ हो गये। पाकिस्तान ने कबाइलियों के साथ अपनी छद्म सेना भेजकर कश्मीर पर आक्रमण करवा दिया। तब प्रधान मन्त्री जवाहर लाल नेहरू ने मुहम्मद अली जिन्ना से इस विवाद को जनमत संग्रह से सुलझाने की पेशकश की, जिसे जिन्ना ने सिरे से खारिज कर दिया। उसकी छद्म सेना कत्लेआम करते हुए कश्मीर पर कब्जा करने के लिए निरन्तर आगे बढ़ रही थी। महाराजा हरी सिंह इस आक्रमण को रोकने में कतई सक्षम नहीं थे। अन्तत: उन्होंने शेख अब्दुल्ला के सहयोग से कुछ शर्तों के साथ २६ अक्तूबर, १९४७ को भारत के साथ विलय-पत्र पर हस्ताक्षर कर दिया। अब जम्मू-कश्मीर भारत का अविभाज्य अंग बन चुका था। भारत की सेना ने कश्मीर पहुंचकर पाकिस्तानियों को वहां से खदेड़ा तो परन्तु पूरा कश्मीर खाली नहीं करा पायी, क्योंकि तब तक पाकिस्तान खुलकर सामने आ चुका था और दोनों देशों के बीच युद्ध शुरू हो गया। युद्ध विराम की घोषणा होने तक कश्मीर के एक बड़े भू-भाग पर पाकिस्तान का कब्जा हो चुका था। जो आज तक बरकरार है। विलय-पत्र के अनुसार उसे यह कब्जा न छोडऩा पड़े, इसलिए वह कश्मीरी युवकों को आजादी का सपना दिखाते हुए आतंक की राह पर सदैव ढकेलता रहता है। आतंकवाद से परेशान होकर चार लाख से भी अधिक कश्मीरी पण्डित अपना घर छोड़कर पिछले तीन दशक से अपने ही देश में शरणार्थियों का जीवन व्यतीत कर रहे हैं। इस उम्मीद के साथ कि एक न एक दिन जम्मू-कश्मीर के दिन अवश्य बहुरेंगे।"
}