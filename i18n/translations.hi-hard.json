{
  "Topic1": "मार्च, २०२२ में सम्पन्न १४वें शिखर सम्मेलन में भारत और जापान ने साइबर सुरक्षा, सतत शहरी विकास सहयोग, कनेक्टिविटी, जल आपूर्ति, सीवेज, जैव विविधता, बागवानी, स्वास्थ्य के क्षेत्र में ऋण समझौता, विकेन्द्रीकृत घरेलू अपशिष्टï जल प्रबन्धन, औद्योगिक प्रतिस्पर्धा भागीदारी रोडमैप सहित अनेक समझौते किये गये। इसके साथ ही क्वाड में संयुक्त राज्य अमेरिका एवं आस्ट्रेलिया के साथ मिलकर भारत और जापान दोनों ही भारत-प्रशान्त क्षेत्र को मुक्त, खुला और समृद्ध बनाना चाहते हैं। इनके निशानेपर विशेष रूपसे चीन है। जापान के प्रधान मंत्री फुमियो किशिदाकी १९-२० मार्च, २०२२ को सम्पन्न दो दिवसीय भारत यात्रा इन दो देशों के आपसी सम्बन्धों को और अधिक प्रगाढ़ बनाने में सहायक हुई। जापानी प्रधान मंत्री की भारत यात्रा ऐसे समय में हुई जब एक तरफ पूरा विश्व कोविड-१९ से उपजे आर्थिक दंश से जूझ रहा है तो वहीं दूसरी तरफ रूस और यूक्रेन के बीच छिड़ा युद्ध चिन्ताजनक दशा की तरफ बढ़ रहा है। ज्ञातव्य है कि फुमियो किशिदा भारतीय प्रधान मंत्री नरेन्द्र मोदी के निमंत्रणपर १४वें भारत-जापान शिखर सम्मेलन में भाग लेने के लिए नयी दिल्ली आये थे। दोनों देशों के बीच १३वां शिखर सम्मेलन वर्ष २०१८ में जापान में सम्पन्न हुआ था। वर्ष २०१९ में १४वां शिखर सम्मेलन भारत के गुवाहाटी में प्रस्तावित था परन्तु असम हिंसा के कारण इसे स्थगित करना पड़ा था। यह शिखर सम्मेलन वर्ष २०२० एवं २०२१ में कोविड प्रकोप के कारण भी वास्तविकताकी धरातल पर नहीं उतर पाया। मोदी सरकार के केन्द्र में सत्तारूढ़ होने के पश्चात्ï भारत-जापान के सम्बन्धों में नयी गर्मजोशी का अहसास पूरा विश्व कर रहा है। वर्ष २०१४ में सत्ता सम्भालने के बाद दक्षिण एशिया के बाहर अपनी पहली विदेश यात्रा के लिए प्रधान मंत्री नरेन्द्र मोदी ने जापान को ही चुना था। तात्कालीन प्रधान मंत्री शिंजो आबे के साथ उनके व्यक्तिगत घनिष्ठï सम्बन्धसे पूरा विश्व परिचित है। वर्ष २०२१ के उत्तरार्धमें प्रधान मंत्री के पद का दायित्व सम्भालने के बाद यदि फुमियो किशिदा ने ब्रिटेन के बाद अपनी पहली विदेश यात्रा के लिए विश्व के सबसे बड़े लोकतांत्रिक देश भारतका चुनाव किया तो यह अनायास ही नहीं है। जापानी प्रधान मंत्री का भारत दौरा इसलिए भी ध्यान आकृष्टï करता है कि एक तरफ जहां भारत अपनी आजादी का अमृत महोत्सव मना रहा है वहीं दूसरी तरफ भारत-जापान के कूटनीतिक सम्बन्धों के ७० वर्ष भी इसी वर्ष पूरे हो रहे हैं। यद्यपि इन दोनों देशों के बीच सम्बन्ध प्राचीन काल से रहे हैं परन्तु आधुनिक युग में स्वतंत्रताप्राप्ति के पश्चात्ï औपचारिक रूप से भारत जापान के राजनयिक सम्बन्ध वर्ष १९५२ में स्थापित हुए थे। इन बीते ७० वर्षों में इन दोनों देशों के सम्बन्धों ने ऊंचाइयों की नित नयी इबारत लिखी है। यूं तो भारत-जापान के सम्बन्ध प्राचीन काल से ही रहे हैं परन्तु केन्द्र में नरेन्द्र मोदी के सत्ता सम्भालने के बाद इनमें नयी ऊर्जा एवं गर्मजोशी का अनुभव पूरा विश्व कर रहा है। जापान के पूर्व प्रधान मंत्री शिंजो आबे के बाद फुमियो किशिदा के साथ भी प्रधान मंत्री नरेन्द्र मोदी वैसा ही प्रगाढ़ सम्बन्ध बनाकर दोनों देशों के सम्बन्धों को नयी ऊंचाइयां देने को कृत संकल्पित दिख रहे हैं। इसका अहसास जापानी प्रधान मंत्री को भी है। उन्होंने कहा कि प्रधान मंत्रीका पद सम्भालने के बाद ही वह यह तय कर चुके थे कि उनकी पहली विदेश यात्रा भारत की ही होगी। भारत की मीडिया के सामने आते ही उन्होंने नमस्ते बोलकर सबका अभिवादन किया एवं धन्यवाद बोलकर सबका आभार व्यक्त किया। यह भारतके प्रति उनकी नजदीकी को प्रदर्शित करता है। शिखर सम्मेलन के बाद मीडिया को संयुक्त रूप से सम्बोधित करते हुए प्रधान मंत्री मोदी ने कहा कि ‘भारत-जापान भागीदारी को और गहन करना सिर्फ दोनों देशों के लिए ही महत्वपूर्ण नहीं है, बल्कि इससे हिन्द प्रशान्त क्षेत्र और पूरे विश्वके स्तरपर भी शान्ति, समृद्धि एवं स्थिरता को प्रोत्साहन मिलेगा। उन्होंने आगे कहा कि विश्व अब भी कोरोना और उसके दुष्प्रभावों से जूझ रहा है, वैश्विक अर्थव्यवस्था के पटरी पर लौटने की प्रक्रिया में अब भी अड़चनें आ रही हैं तथा भू-राजनीतिक घटनाएं भी नयी चुनौतियां प्रस्तुत कर रही हैं। देश में समर्पित माल ढुलाई गलियारा और मुम्बई अहमदाबाद हाईस्पीड रेल जैसी महात्वाकांक्षी परियोजनाओं में जापान का सहयोग उल्लेखनीय रहा है। हम इस योगदान के लिए आभारी है। मुम्बई अहमदाबाद हाईस्पीड रेल प्रोजेक्ट में अच्छी प्रगति हो रही है। मोदी ने भारत-जापान आर्थिक मंच को सम्बोधित करते हुए कहा कि प्रगति, समृद्धि और साझेदारी भारत-जापान सम्बन्धों के आधार हैं। हम भारत में जापानी कम्पनियों को हर सम्भव सहायता प्रदान करनेके लिए प्रतिबद्ध हैं। वहीं जापान अगले पांच वर्षों में भारत में निवेशको बढ़ाकर पांच ट्रिलियन येन यानी ३.२ लाख करोड़ रुपये करेगा। जापानी प्रधान मंत्री ने भी भारत के साथ सम्बन्धों पर खुशी जाहिर की और इसे और मजबूत बनाने पर जोर दिया। उन्होंने कहा कि दोनों देशों को खुल तथा मुक्त हिन्द-प्रशान्त क्षेत्र के लिए मिलकर काम करना चाहिए और इसके लिए अपने प्रयास बढ़ाने चाहिए। इस दौर में सतत शहरी विकास, साइबर सुरक्षा अपशिष्टï जल प्रबन्धनके साथ सांस्कृतिक एवं आर्थिक सहयोग बढ़ानेपर भी सहमति बनी थी। ऋण करार पर हस्ताक्षर के साथ आर्थिक डिजिटल सहयोग, पूर्वोत्तर क्षेत्र के विकास में सहयोग और कौशल विकास पर भी एक राय बनी। जापानी सेब के भारत आयात एवं भारतीय आमों के जापान निर्यात के लिए भी कार्य योजना पर सहमति कायम हुई। दोनों देशों के प्रधान मंत्रियों ने रूस-यूक्रेन युद्ध पर चिन्ता व्यक्त करते हुए बातचीत से हल निकालने पर बल दिया। चीन के दादागिरी पर भी प्रकारान्तर से चर्चा हुई। गौरतलब है कि चीन की विस्तारवादी नीतियों से जापान एवं भारत दोनों ही चिन्तित एवं किसी हद तक पीड़ित है। भारत और जापान दोनों के साथ उसके सीमा विवाद हैं। चीन की विस्तारवादी प्रवृत्तिका ही यह परिणाम है कि उसकी थल एवं जल सीमा को लेकर भारत, जापान, दक्षिण कोरिया, वियतनाम, फिलीपींस, म्यांमार, भूटान, मंगोलिया आदि राष्टï्रोंके साथ विवाद रहा है। चीन इस बातको अच्छी तरहसे समझता है कि क्वाड के देशों के निशाने पर वही है। भारत और जापान दोनों ही एशिया में चीन के बढ़ते प्रभाव को लेकर चिन्तित रहे हैं। यही वजह है कि भारत-जापान की निकटता को लेकर चीन की बौखलाहट साफ नजर आती है। दूसरी तरफ भारत और जापान इस बात को अच्छी तरफ से समझते हैं कि एशिया ही नहीं पूरे विश्वकी भलाई इसी में निहित है कि चीन के विस्तारवा दी मंसूबे को ध्वस्त करने के लिए उनका एक-दूसरे के साथ सहयोग करना अति आवश्यक है। भारत द्वारा परमाणु परीक्षणके मुद्देपर जापान ने अवश्य अपना विरोध दर्ज कराया था। आतंकवाद के विरोध के साथ संयुक्त राष्टï्र सुरक्षा परिषद के विस्तार को लेकर भी दोनों देशों की राय एकमत रही है। ज्ञातव्य है संयुक्त राष्टï्र सुरक्षा परिषद की स्थायी सदस्यता के दोनों ही इच्छुक हैं और दोनों देशों ने एक-दूसरे की उम्मीदवारी का समर्थन भी किया है। परमाणु हथियार मुक्त विश्व का स्वप्न दोनों देशों ने संजोये रखा है। इन परमाणु हथियारों की जितनी भयंकर त्रासदी जापान ने झेली है उतनी विश्व के किसी अन्य देश ने नहीं झेली है। लिहाजा उसकी दिली आकांक्षा यही है कि विश्वसे इन संहारक अस्त्रों का खात्मा हो। अन्तत: यह कहना समीचीन होगा कि चीन की नापाक हरकतों को लेकर भारत और जापान दोनों ही चिन्तित हैं। दोनों देश एशिया को बहुध्रवीय बनाये रखनेके पक्षधर हैं। अन्य पक्षों के अतिरिक्त सामरिक एवं सैन्य क्षेत्र में इनके बीच बढ़ता सहयोग उनके आपसी समझ और क्षेत्र की शान्ति, स्थिरता एवं सन्तुलन को लेकर समझदारी भरी सोच का ही प्रतिबिम्ब है। दोनों देशों के सम्बन्ध प्राचीनकाल से ही मजबूत रहे हैं। बौद्ध धर्म ने भी इनके बीच सम्बन्धों को प्रगाढ़ करने में बड़ी महत्वपूर्ण भूमिका का निर्वहन किया है। भारतके स्वतंत्रता आन्दोलन के दौरान भी जापान की शाही सेना ने सुभाषचन्द्र बोस की आजाद हिन्द फौज को सहायता प्रदान कर हमारे पक्ष को मजबूती प्रदान की थी। स्वतंत्र भारत में भी जापानका हमारे लिए बड़ा सहयोग रहा है। सच यही है कि इन दोनों देशों की मित्रता न सिर्फ एशिया अपितु पूरे विश्वकी शान्ति एवं प्रगति के लिए आवश्यक है।",
  "Topic2": "भारत-पाकिस्तान के बीच नयी सहमति बनी है कि पिछले समझौतों को गम्भीरता से लेकर पालन किया जायेगा। दरअसल दोनों सेनाओं के सैन्य अभियानों के महानिदेशक यानी डीजीएमओ के मध्य एलओसी पर लगातार जारी गोलाबारी की बड़ी घटनाओं के बाद संघर्ष विराम जमीनी हकीकत भी बन गया। यह सहमति सिर्फ एलओसीपर ही नहीं, बल्कि अन्य सेक्टरों पर भी लागू होगी। इसके अंतर्गत चौबीस एवं पचीस फरवरी की मध्यरात्रि से ही गोलाबारी रोकने का फैसला हुआ। इतिहास में झांके तो युद्धविराम का समझौता २००३ में तत्कालीन प्रधानमंत्री अटलबिहारी वाजपेयी और पाकिस्तान के तानाशाह राष्ट्रपति परवेज मुशर्रफ के दरमियान तय हुआ था। उसके बाद शायद ही कोई ऐसा दिन रहा होगा, जब सीमा पार से संघर्ष विराम का उल्लंघन न किया गया हो! बीते साल २०२० में ही ५१३३ बार यह उल्लंघन किया गया। उनमें १२६ जवान घायल हुए, २१ नागरिक मारे गये और ७१ लोग जख्मी हुए। सेना और अद्र्धसैन्य बलों के ७० से अधिक रणबांकुरों की ‘शहादत’ भी हमने देखी। बीते तीन सालों के दौरान १०,७५२ बार युद्धविराम का उल्लंघन किया गया, जिनमें ७२ जवान शहीद हुए। सिर्फ गोलीबारी या ग्रेनेड फेंकने तक ही उल्लंघन नहीं किया गया, बल्कि आतंकी लांचपैड्स से घुसपैठ भी करायी गयी और ज्यादातर आतंकी हमले सरहदी राज्य कश्मीर में कराये गये। इसमें कोई दो राय नहीं है कि सीमा पर लगातार जारी संघर्ष विराम न केवल सेना के स्तर पर, बल्कि निकटवर्ती ग्रामीणों के स्तर पर भी घातक साबित हो रहा था। अक्सर जवानों के शहीद होने की खबरें आ रही थीं। साथ ही एलओसी के निकट के गांव के लोग भय एवं असुरक्षा में जी रहे थे। कई बार ग्रामीणों को विस्थापित होना पड़ रहा था। वह अपने खेतों में फसलों की देखभाल तक नहीं कर पा रहे थे। सबसे ज्यादा स्कूली बच्चों को सहना पड़ रहा था, जो स्कूल जाने में इसलिए असमर्थ थे कि न जाने कब गोलाबारी शुरू हो जाये। इस सहमति के बाद संयुक्त बयान में कहा गया कि दोनों ही पक्ष नियंत्रण रेखा और दूसरे सेक्टरों में सभी समझौतों, परस्पर समझ और संघर्षविराम का सख्ती से पालन करेंगे। इससे पहले हॉटलाइन के जरिये दोनों डीजीएमओ ने नियंत्रण रेखा की स्थितियों की समीक्षा की और एक-दूसरे के आंतरिक मुद्दों और चिंताओं को समझते हुए सहमत हुए कि कैसे शांति भंग करने वाले कारकों को टाला जा सकता है, जिससे क्षेत्र में शांति स्थापित करने में मदद मिल सके। वहीं दूसरी ओर भारतीय सेना ने साफ किया है कि वह जम्मू-कश्मीर के आन्तरिक हिस्से में आतंकवादियों से निबटने के लिए तथा सीमा पर घुसपैठ के खिलाफ सख्त कदम उठाती रहेगी। वहीं सैन्य अभियानों के महानिदेशकों के बीच हुई बातचीत में इस बातपर भी सहमति बनी कि उन तमाम पुराने समझौतों को भी फिर से क्रियान्वित किया जायेगा जो समय-समय पर दोनों देशों के बीच किये गये थे। निस्संदेह जब एलओसी पर स्थिति बेहद संवेदनशील बनी हुई थी और दोनों ओर की सेनाओं को लगातार क्षति उठानी पड़ रही थी, यह समझौता सुकून की बयार की तरह ही है। इतना ही नहीं, दोनों डीजीएमओ एक-दूसरे के जरूरी मुद्दों और चिंताओं को स्वीकार करने पर सहमत हुए कि हिंसा भड़काने और शांति भंग करने के कारकों से कैसे बचा जाये। साथ ही यह भी कि समय-समय पर गलतफहमी और अनदेखे हालातों के निस्तारण के लिए हॉटलाइन के जरिये समाधान निकाला जायेगा। अभी कहना जल्दबाजी होगी कि पाकिस्तान का यह हृदय परिवर्तन परिस्थितियों के अनुरूप है या भविष्य की रणनीति बनाने के लिए वह कुछ समय ले रहा है या फिर किसी अंतरराष्ट्रीय दबाव के चलते यह कदम उठा रहा है। फिलहाल हाल में पूर्वी लद्दाख से चीनी सेना की वापसी के बाद पाकिस्तान का एलओसी पर संघर्ष विराम के लिए सहमत होना भारतीय नजरिये से सुखद ही है। दोनों सीमाओं पर तनाव का मुकाबला करना भारतीय सेना के लिए असंभव नहीं तो कठिन जरूर है। सेना पर आने वाला कोई दबाव कालांतर में पूरे देश पर पड़ता है। साथ ही हमारी अर्थव्यवस्था को भी प्रभावित करता है। नयी सहमति के बावजूद आशंकाएं और सवाल हैं, क्योंकि पाकिस्तान की सरजमीं पर हाफिज सईद, मसूद अजहर, लखवी, सैयद सलाउद्दीन सरीखे असंख्य आतंकियों के गुट और अड्डे लगातार सक्रिय रहे हैं। पाकिस्तान में आतंकवाद अब भी जिंदा है, लिहाजा ‘फाइनेंशियल एक्शन टास्क फोर्स’ (फाट्फ) को हालिया बैठक में फैसला लेना पड़ा कि पाकिस्तान अब भी ‘ग्रे लिस्ट’ में रहेगा। -शुक्र है कि पाकिस्तान काली सूची में जाने से फिलहाल बच गया। यदि उसे ‘काली सूची’ में धकेल दिया जाता तो पाकिस्तान बर्बाद हो सकता था। ऐसा इमरान खान का भी सार्वजनिक तौर पर मानना है। फिलहाल मुद्दा पुराने समझौते पर नयी सहमति का है, लेकिन पाकिस्तान ने सरहद पर एयर डिफेंस सिस्टम तैनात कर रखा है। इस्लामाबाद के आसमान में एफ-१६ और जे-१७ लड़ाकू विमानों की गर्जना सुनाई दे रही है और वजीर-ए-आजम इमरान ने कश्मीर समेत अन्य विषयों पर द्विपक्षीय संवाद के लिए माकूल माहौल बनाने का दायित्व भारत के जिम्मे मढ़ दिया है। पाकिस्तानी प्रधानमंत्री ने कश्मीर पर संयुक्त राष्ट्र सुरक्षा परिषद के पुराने प्रस्तावों का राग फिर अलापा है। सहमति के बावजूद यह दोगलापन और सैन्य गतिविधियों का प्रदर्शन क्यों किया जा रहा है। हालांकि समझौते पर नयी सहमति का स्वागत इमरान खान ने भी किया है। यह ऐसा निर्णय है, जो जाहिरा तौर पर शीर्ष राजनीतिक नेतृत्व और सैन्य प्रमुखों ने लिया होगा। राष्ट्रीय सुरक्षा सलाहकार अजित डोभाल की अंदरूनी भूमिका क्या रही है, उसकी सार्वजनिक व्याख्या नहीं की जा सकती। ऐसे फैसले के बावजूद दो सवाल गौरतलब हैं कि पाकिस्तान इस सहमति के लिए तैयार क्यों और कैसे हुआ और आतंकवाद को लेकर क्या उसकी फितरत बदलेगी? इन दोनों सवालों के संदर्भ में अमेरिका में नये राष्ट्रपति जो बाइडेन का आगमन और पूर्वी लद्दाख में चीनी सेना का पीछे हटना और अपने ढांचों को ध्वस्त करना बेहद महत्वपूर्ण और सामरिक घटनाक्रम हैं। दोनों ही स्थितियों में भारत विजयी मुद्रा में है। देश में कोरोना संकट के बीच आर्थिक विकास को पटरी पर लाने के लिए सीमाओं पर शांति बेहद जरूरी है। इसके बावजूद कहना कठिन है कि पाकिस्तान अपनी बात पर कब तक कायम रहता है। वर्ष २००३ में भारत और पाकिस्तान के बीज सीजफायर समझौता हुआ था, जिसमें सीमा पर एक-दूसरे की सेनाओं पर गोलाबारी न करने का संकल्प दोहराया गया था। लेकिन तीन साल तक स्थिति सामान्य रहने के बाद वर्ष २००६ में पाकिस्तान ने फिर एलओसी पर गोलाबारी शुरू कर दी, बल्कि बीते साल तो संघर्षविराम उल्लंघन की घटनाओं में रिकार्ड तेजी आयी है। पाकिस्तान कहां तक नयी सहमति का निर्वाह करता है, यह वक्त ही साफ करेगा, क्योंकि पुराना समझौता भी पाकिस्तान ने ही तोड़ा था। शांति से ही समृद्धि और विकास के रास्ते खुलते हैं, यह बात पाकिस्तान जितनी जल्दी समझेगा, उसमें उसकी ही भलाई होगी।", 
  "Topic3": "कांग्रेस ने पंजाब में मुख्य मंत्री आखिरकार बदल ही दिया। कैप्टन और सिद्धू में खींचतान काफी लंबे समय से जारी थी। अन्त में जीत सिद्धू खेमे की हुई है। लेकिन कांग्रेस ने अपने नये मुख्य मंत्री को जिस तरह दलित मुख्य मंत्री के तौर पर प्रचारित किया है। इसका सीधा-सा अर्थ है कि कांग्रेस ने अगले साल चुनावों के मद्देनजर जाति कार्ड खुलकर खेलना शुरू कर दिया है। केवल कांग्रेस ही नहीं भाजपा, सपा, बसपा, आम आदमी पार्टी, ओवैसी की पार्टी सहित तमाम दल जाति की राजनीति कर रहे हैं। उत्तर प्रदेश में २०२२ में होने वाले विधानसभा चुनाव के मद्देनजर नये सियासी समीकरण और गठजोड़ पर भाजपा ने काम करना शुरू कर दिया है। २०१४ से जुड़े पिछड़े वोट बैंक को सहेज ने के लिए पार्टी ने पिछड़े नेताओं पर अपनी निगाहें गड़ानी शुरू कर दी हैं। इसीलिए तो पिछले दिनों जब संसद में मोदी सरकार ओबीसी लिस्ट बनाने का अधिकार राज्यों को देने के लिए १२७वां संविधान संशोधन बिल लेकर अयी तो सभी दलों ने एकमत से इसका समर्थन किया। करते भी क्यों नहीं, आखिर ओबीसी मतदाताओं को नाराज करने की हिमाकत कोई दल कर भी कैसे सकता है। देश और ज्यादातर प्रदेशों में सत्ता की चाभी इसी मतदाता वर्ग के पास जो है। उत्तर प्रदेश में अगले साल की शुरुआत में चुनाव भी होने हैं। इसलिए जातिगत जनगणना की मांग भी सभी दल एक स्वर में कर रहे हैं। क्योंकि १९३१ के बाद से ओबीसी की गणना हुई नहीं है। एससी और एसटी से जुड़ा डेटा हर राष्ट्रीय जनगणना में कलेक्ट तो किया जाता है लेकिन १९३१ के बाद से पब्लिश नहीं हुआ। उत्तर प्रदेश के जातिगत समीकरणों पर नजर डालें तो इस राज्य में सबसे बड़ा वोट बैंक पिछड़ा वर्ग है। प्रदेश में सवर्ण जातियां १८ फीसदी हैं, जिसमें ब्राह्मण दस फीसदी हैं। पिछड़े वर्ग की संख्या ३९ फीसदी है, जिसमें यादव १२ फीसदी, कुर्मी, सैथवार आठ फीसदी, जाट पांच फीसदी, मल्लाह चार फीसदी, विश्वकर्मा दो फीसदी और अन्य पिछड़ी जातियों की तादाद सात फीसदी है। इसके अलावा प्रदेश में अनुसूचित जाति २५ फीसदी हैं और मुस्लिम आबादी १८ फीसदी है। २०१४ के लोकसभा चुनाव में ओबीसीका एक बड़ा हिस्सा भाजपाके पाले में आ गया था, जिसका लाभ २०१७ और २०१९ के चुनाव में भी मिला। इसी को देखते हुए पार्टी विभिन्न जातियों के प्रभावकारी नेताओं को सहेजने में लग गई है। उत्तर प्रदेश में रालोद जाट और मुस्लिम समीकरण साधने में जुटी हैं वही दूसरी ओर बसपा भी प्रबुद्ध सम्मलेन कर ब्राह्मणों को सम्मान दिलाने की लिये तत्पर दिख रही है। सूबाई सरकार भाजपा भी ब्राह्मण वोट अपने पाले में होने का दम भर रही है। बीते विधानसभा चुनाव में ब्राह्मणों का थोक वोट भारतीय जनता पार्टी के खाते में गया था। अब विधानसभा चुनाव के पूर्व सभी दलों ने ब्राह्मण वोट को साधना शुरू कर दिया है। बात करें सपा और बसपा का तो इनका कोर वोट बैंक यादव-मुस्लिम और दलित-मुस्लिम रहे हैं। सवर्ण वोट बैंक में ज्यादातर हिस्सेदारी भाजपा और कुछ कांग्रेस की रही है। वहीं गैर-यादव ओबीसी मतों का इन सभी दलों के बीच बंटवारा होता रहा है। यह स्थिति २०१७ के पहलेतक थी। चूंकि उत्तर प्रदेश में दलित वोट बैंक २१ फीसदी और मुस्लिम वोट बैंक १९ फीसदी के करीब है। दलित मतदाताओं का  काफी लंबे समय तक बसपा पर अटूट विश्वास रहा है। वहीं मुस्लिम, सवर्ण, ओबीसी वोट बैंक का समर्थन प्राप्त कर बसपा समय-समय पर उत्तर प्रदेश की सत्ता में काबिज होती रही है। ओबीसी वोट बैंक का सबसे बड़ा हिस्सा यानी यादव (उत्तर प्रदेश की आबादीमें दस फीसदी और ओबीसीकी आबादीमें १९ फीसदी) सपा के कट्टर समर्थक हैं। मुस्लिमों की बड़ी आबादी की पहली पसंद सपा रही है। समय-समय पर गैर-यादव ओबीसी और सवर्ण वोट बैंक का समर्थन प्राप्त कर सपा भी उत्तर प्रदेश की सत्ता में काबिज होती रही है। भाजपा ने न केवल उत्तर प्रदेश, बल्कि तमाम चुनावी राज्यों और जहां उनकी सरकारें हैं वहां जाति समीकरण साधने की कवायद शुरू कर दी है। पीएम नरेंद्र मोदी और अमित शाह अकसर बदली हुई राजनीतिकी बात करते रहे हैं, जिसमें जाति और धर्म के आधार पर गणित की कोई जगह नहीं है। हरियाणा में गैर-जाट सीएम खट्टर, गुजरात में जैन समुदाय के रूपाणी और महाराष्ट्र में ब्राह्मïण नेता देवेंद्र फडणवीस को सीएम बनाकर भाजपा ने इस बात को जमीन पर भी लागू करने का प्रयास किया था। लेकिन अब ऐसा लगता है कि पार्टी अपनी इस रणनीति में करेक्शन कर रही है। मुख्य मंत्रियों को बदलने से इसकी झलक मिलती है। गुजरात में पार्टी ने चुनाव से ठीक एक साल पहले रूपाणी को हटाकर भूपेंद्र पटेल को सीएम बनाया है। पाटीदार समुदाय से आने वाले भूपेंद्र पटेल को लाना इस बिरादरी को साधने की कोशिश माना जा रहा है। उत्तराखंड में भी देखें तो त्रिवेंद्र सिंह रावत को हटाकर भाजपा तीरथ सिंह रावत को लायी और फिर उन्हें भी हटाने की नौबत आयी तो ठाकुर बिरादरीसे ही पुष्कर सिंह धामी को चुना। इसके अलावा कर्नाटक में बीएस येदियुरप्पा को हटाने के बाद भी नया सीएम पार्टी ने प्रभावशाली लिंगायत समुदाय से ही चुना है। इन बदलावों से माना जा रहा है कि आने वाले दिनों में हरियाणा के सीएम मनोहर लाल खट्टर और महाराष्ट्र के नेता विपक्ष देवेंद्र फडणवीस को भी पार्टी मुख्य भूमिका से हटा सकती है। दोनों ही नेताओं को पीएम नरेंद्र मोदी और अमित शाह ने राज्य के जाति समीकरणों से परे जाकर चुना था। मनोहर लाल खट्टर जाट लैंड कहे जाने वाले हरियाणा में पंजाबी समुदाय से आते हैं। वहीं देवेंद्र फडणवीस मराठा राजनीति के खांचे में फिट नहीं बैठते और ब्राह्मण समुदाय से आते हैं। गुजरात की बात करें तो पाटीदार आन्दोलन के दौरान भाजपा ने विजय रूपाणी को सीएम बनाया, जो जैन समुदाय से आते हैं। वह राज्य के सीएम बनने वाले पहले जैन थे। तब माना जा रहा था कि भाजपा ने जाति की राजनीति को कड़ा संदेश दिया है, लेकिन पांच साल बाद राजनीति ने पूरी तरह से यूटर्न ले लिया है। अब भाजपा ने फिर से पाटीदार नेता पर ही दांव लगाया है। कहा जा रहा है कि २०१७ में महज ९९ सीटें जीत पाने से भाजपा सचेत है और अपने गढ़ को बचाने के लिए उसने जातिगत समीकरणों के साथ ही जाने का फैसला लिया है। राजनीतिक जानकारों का कहना है कि भाजपा ने राज्यों में अनुभवी नेताओं की बजाय सरप्राइज देते हुए जूनियर नेताओं को सीएम बनाया है। इस तरह से पार्टी ने दो समीकरण साधे हैं कि सीएम कोई भी रहे, चेहरा पीएम मोदी का ही रहेगा। इसके अलावा जाति के समीकरणों का ध्यान रखा है। दरअसल पार्टी मानती है कि चुनाव में उतरने के लिए अब भी पीएम मोदी का चेहरा सबसे भरोसेमंद है। ऐसे में जाति समीकरणों को साधते हुए उन नेताओं को चुना जाय, जो नये हैं और उनके खिलाफ किसी तरह की एंटी-इन्कमबैंसी नहीं है। इस तरह पार्टी ने एक फैसलेसे  दो समीकरणों को साधने के प्रयास किये हैं। कुल मिलाकर अगले साल कई राज्यों में विधानसभा चुनावों के मद्देनजर सभी राजनीतिक दल जाति के समीकरण फिट करने में लगे। जैसे-जैसे चुनावका समय नजदीक आयगा जाति आधारित राजनीति और तेज होगी।", 
  "Topic4": "श्रीकृष्ण परिपूर्ण हैं। वे इकाई और अनंत भी हैं। प्रकृति की चरम संभावना। सहज संसारी। असाधारण मित्र। अर्जुन से मित्रता हुई तो उसका रथ हांका। उसे विषाद हुआ। संपूर्ण तत्व-ज्ञान उड़ेल दिया। संशय नहीं मिटा तो दिखाया विश्वरूप। हम सब विश्व में हैं। विश्व का भाग हैं। विश्व में रमते हैं। लेकिन विश्व दर्शन में रस नहीं लेते। सूर्योदय के उगने का भी दर्शन नहीं करते। हवाएं सहलाती आती हैं, हम उन्हें धन्यवाद भी नहीं देते। अनेक रूपों से भरा-पूरा यह विश्व हमारे भीतर विस्मय नहीं पैदा करता। गीताकार के अनुसार श्रीकृष्ण ने अपने भीतर विश्वरूप दिखाया। सच है यह बात। हमारे आपके सबके भीतर भी है विश्वरूप। श्रीकृष्ण जैसा मित्र मिले तो बात बने, या अर्जुन जैसे विषादी जिज्ञासु हों हम तो बन सकती है बात। श्रीकृष्ण ऐसी ही संभावना हैं। नाचते अध्यात्म के रसपूर्ण प्रतीक। नटखट, मनमोहन और बिन्दास रसिया। श्रीकृष्ण भारत की दिव्यगंध हैं। संपूर्ण रसों के महारस, मधुरस। नृत्यरत भगवत्ता। निष्काम कामना। आधुनिक दार्शनिक कांटका परपजलेस परपज। जीवनके हरेक रंग और आयाम में उनकी उपस्थिति है। वे रूप, रंग, हाव, भाव और गतिशीलता में सुदर्शन हैं। सभी लोकों के मनमोहन। दर्शन आत्मबोध होता है। तर्क-प्रतितर्क आधारित निष्कर्ष होते हैं दर्शन में। लेकिन वे गतिशील नहीं होते। श्रीकृष्णका सुदर्शन गतिशील चक्र भी है। इस चक्र के केन्द्र में प्रेम सत्य है और परिधि पर संसार। काल नियंता है इस चक्र का। काल में जन्म है और काल में ही तरुणाई। काल में ज्ञान है और काल के अतिक्रमण में मुक्ति। सुदर्शन चक्र में दर्शन के साथ कालबोध भी है। यह चक्र घूम रहा है। बारंबार। सृष्टि-चक्र चल रहा है। श्रीकृष्ण गीता में बताते हैं, ऐसा कोई समय नहीं था अर्जुन! जब हम या तुम नहीं थे। हमारा तुम्हारा यहां बार-बार आना-जाना हुआ है। मैं यह बात जानता हूं लेकिन तुम नहीं जानते। ठीक बात है। प्रकृति सदासे है। रूप परिवर्तनशील हैं, अनित्य हैं। मूल चेतना नित्य है, सदासे है। श्रीकृष्ण परम के प्रतिनिधि हैं। संपूर्णता का बोध आसान नहीं। इसकी अनुभूति विरलों को ही हो पाती है। फिर अनुभूत को शब्द देना कठिन है। जाने हुए को समझाना और भी कठिन। सभी जानकारों ने अपनी अनुभूति शब्दों के माध्यम से ही बतायी है। भक्त भी शब्द-प्रयोग करते हैं, भजन गाते हैं, नृत्य करते हैं लेकिन पूरा अनुभव तब भी नहीं बता सकते। भारत ने श्रीकृष्ण को ईश्वर का अवतार कहा। सर्वज्ञ कहा। प्रेम को आधार बनाकर प्रेम-अवतार कहा। महाभारत के कर्म को आधार बनाकर कौटिल्य का पूर्ववर्ती राजनीतिज्ञ भी बताया, लेकिन शब्दों की सीमा है। असीम को सीमाबद्ध करने के लिए भक्त का हृदय चाहिए। अस्तित्व अनन्त है, असीम है, लेकिन भक्त असीम को श्रीकृष्ण के व्यक्तित्व के भीतर देखने में सफल हुए। भावशक्ति अपरम्पार होती है। श्रीकृष्ण भारतीय भावशक्ति के भी महानायक हैं। श्रीकृष्ण आकांक्षारहित परम वैभव के विधाता हैं। संग और असंग का असंभव संग। कृष्णदर्शन का मुख्य सूत्र ही है- अनासक्ति। राग का भरपूर आस्वाद लेकिन राग से विराग। रसपूर्ण जीना लेकिन  रस-आसक्ति से दूर रहना। कर्म-अभ्यास में डूबना लेकिन वैराग्य में रहना-अभ्यासेन वैराग्येण च। जीवन के सभी अवसरों पर संग-संग प्रति प्रसंग असंग गति। युद्ध में पूरे मन से सम्मिलित रहना लेकिन युद्ध नहीं करना। कृष्ण ने राज्य और राजनीति में जमकर हस्तक्षेप किया लेकिन राजसत्ता से दूर रहे। साधारण किसान की तरह गोपाल बने। असाधारण कलाकार की तरह मुरलीधर। हथियार भी असाधारण ही रखा। सुदर्शन चक्र। श्रीकृष्ण से जुड़े स्थान, नदीनाम, पर्वत और नगर क्षेत्र प्रत्यक्ष हैं लेकिन कुछ वामपंथी विद्वान उन्हें इतिहास-पुरुष नहीं मानते। वे श्रीकृष्णको महाभारतके रचनाकार कविकी कल्पना मानते हैं। महाभारत वस्तुत: इतिहास है, काव्य तो है ही। श्रीकृष्ण की जन्मतिथि १८ जुलाई, ३२२८ ईसा पूर्व बतायी जाती है। श्रीकृष्ण ३२२८-३१०२ ई. पूर्व हैं। महाभारत युद्ध संभवत: ३१३८ ई. पूर्व हुआ था। उन्होंने इसी युद्ध के प्रारम्भ में अर्जुन को गीता का प्रबोधन दिया था। भारत का उपनिषद्-प्रवचन महाभारत काल के बहुत पहले का है। गीता में उपनिषदों और उनसे जुड़े संदर्भ हैं। ऋग्वेद सबसे पुराना है। ऋग्वेद के समाज में मनुष्यों के बड़े समूह का नाम ‘जन है। ऋग्वेद में अनेक ‘जनों के उल्लेख हैं लेकिन पांच जनों की चर्चा ज्यादा है। इन पांचमें एक चर्चित गण ‘यदु  है। श्रीकृष्ण इसी समूह से सम्बंधित थे परन्तु इनके कुल का नाम था- वृष्णि। महाभारत के आदि पर्व में उन्हें ‘वृष्णि प्रवीर और पान्डवों को ‘कुरु प्रवीर बताया गया है। यदु शाखा में वृष्णि के अलावा अंधक और भोज भी प्रतिष्ठित कुल थे। महाभारत (उद्योग पर्व) के अनुसार सैकड़ों वृष्णि, अंधक और भोज लेकर कृष्ण-बलराम द्वारिका की ओर गये थे। कृष्ण-बलराम इस समूह में अपनी नेतृत्व-क्षमता के कारण प्रमुख हैं, लेकिन वे राजा नहीं हैं। यहां श्रीकृष्ण की भूमिका प्रमुख नेता की है। गीता के प्रवक्ता श्रीकृष्ण दार्शनिक हैं। वे कपिल दर्शन के सांख्यशास्त्री हैं। वे बाद में पतंजलि द्वारा संहिताबद्ध किये गये प्राचीन योगदर्शन के व्याख्याता हैं। यहां वे बहुदेववादी भी हैं, बहुरूपिया हैं। एकेश्वरवादी भी हैं। उन्हें ईश्वर जाना गया है। वे भक्ति मार्गी हैं, भक्ति वेदान्ती भी हैं। वे प्रकृति हैं, पुरुष हैं, चेतन हैं, परब्रह्म भी हैं। वे योगेश्वर भी हैं। आनंद प्रत्येक जीव की सहज प्यास है। ईश्वर को सत्ï-चित्ï-आनन्द कहा गया। लेकिन देखा गया रूपोंमें। ऋग्वेद के ऋषि गाते हैं, एक ही परम ऊर्जा रूपं-रूपं-प्रतिरूपोंमें प्रकट होती है। रात्रि एक रूप है, जगत्-आच्छादित करती है। सूर्य तेजोमय हैं। चन्द्र-सौन्दर्य की कलाएं मनोहारी हैं। दीपित नक्षत्र आनंद-मगन करते हैं। सृष्टि की ध्वनि-प्रकृति मधुछंदा है। रस-प्रवृत्ति में मधुरस है। वायु-प्रवाहों में मधुवातायन है। रूप, रस, स्पर्श, गंध और श्रवण के आनन्द में परमसत्ता अखण्ड है। यह प्रकृति अखण्ड परमसत्ता का विस्तार है। वह अव्यक्त है, प्रकृति व्यक्त है। व्यक्त की इकाई व्यक्ति है, सीमित है। भारतीय चिन्तन में श्रीकृष्ण अव्यक्त और व्यक्त की परिपूर्ण आभावाले व्यक्ति हैं। वे इतिहास हैं। इतिहास में हैं। पुराण हैं, अध्यात्म हैं और विश्वरूपा हैं। भारत का मन श्रीकृष्ण में रमता है। आज श्रीकृष्ण की जन्मतिथि है। उन्हें प्रणाम।", 
  "Topic5": "विश्व का भाग होने के कारण मनुष्य और प्रकृति के मध्य आत्मीय संबन्ध हैं, लेकिन अंतर्विरोध भी है। मनुष्य सामाजिक प्राणी है इसलिए समाज का हिस्सा है। अनेक मनुष्य सामाजिक नियम नहीं मानते थे। अपराध कर्म भी करते थे। समाज और ऐसे मनुष्यों के बीच अंतर्विरोध स्वभाविक है। अपराध रोकना और समाज को स्वभाविक संगति में गतिशील रखना राजव्यवस्था का कर्तव्य है। वस्तुत: इसी आवश्यकता के कारण राजव्यवस्था का जन्म हुआ। सुखी रहना मनुष्य की प्राचीन अभिलाषा है। हजारों वर्ष पहले वैदिककाल में भी सुखी जीवन की अभिलाषाएं रही हैं और सुखी जीवन आसान नहीं। ऋग्वेद के एक मंत्र में सोमदेव से प्रार्थना है, जहां सारी कामनाएं पूरी होती हों आप हमें वहां स्थायित्व दें। कामनाएं अनंत हैं। कुछ कामनाएं पूरी होती हैं अनेक नहीं पूरी होती हैं। ऋषि की स्तुति है कि जहां आनंद, मोद, मुद, प्रमोद है, जहां सभी कामनाएं तृप्त होती हैं आप हमें वहां स्थायित्व दें। यहां आनन्द मोद, मुद एवं प्रमोद शब्द एक साथ आये हैं और सुखवाची हैं। वैदिक पूर्वज सुखी राष्ट्र का मतलब जानते थे। भोजन, वस्त्र सुखी जीवन का आधार है। समाज व्यवस्था संस्कृति और जीवन आदर्श अपरिहार्य है, लेकिन भौतिक सुख समृद्धि और आनन्द के लिए प्रजा-प्रिय राजा या राजव्यवस्था जरूरी है। इसलिए ऋग्वेद के इसी हिस्से में स्तुति है कि जहां विवस्वान का पुत्र राजा है, जहां विशाल नदियां हैं, आनंद का द्वार है, आप मुझे वहां स्थान दें। प्रेमपूर्ण राजनीति राजा या राजव्यवस्था की नीति है। जो लोग इस नीति का लोकमंगल के हित में प्रचारित करते थे वह अच्छे राजनीतिक कार्यकर्ता कहलाये। भारत के लोगों ने राजनीतिक काम को आदर्श बनाने के लिए अनेक प्रयत्न किये। व्यक्ति की तानाशाही से बचने के लिए सभा और समितियों का गठन भी प्राचीनकाल में हुआ था। सभा और समितियां परस्पर विचार-विमर्श का केन्द्र थीं। राजा की नियुक्ति भी होती थी। राजा अन्य कार्यों के अलावा राष्ट्र का यश बढ़ाने का काम भी करता था। स्तुति है, हे राजा आप के नेतृत्व में राष्ट्र का यश कम न हो। आप स्थिर रहें। विचार भिन्नता तब भी रही होगी। विचार भिन्नता स्वभाविक भी है, लेकिन ऋग्वेद में समस्त प्रजा राजा और राज्य के स्थायित्व की प्रार्थना करती है। कहते हैं, जैसे आकाश, पृथ्वी, पर्वत और विश्व अविचल हैं, उसी प्रकार राजा भी अविचल रहे। यहां सभी देवों से राजनीतिक स्थिरता की प्रार्थना है। कौटिल्य के अर्थशास्त्र में राजधर्म पर व्यवहारिक सामग्री है। भारत में राजधर्म या राजनीति का विकास कम-से-कम पांच हजार साल पहले ही हो गया। मौर्यकाल और कौटिल्य अज्ञात इतिहास में है। अर्थशास्त्र लगभग तीन सौ वर्ष पुराना है। अर्थशास्त्र के रचनाकाल में राजनीति पर ढेर सारे विचार और मत थे। कौटिल्य ने उनका उल्लेख किया है। इनमें वृहस्पति, शुक्राचार्य, भारद्वाज, पराशर, चारायण और नारद आदि पूर्ववर्ती विचारकों के उल्लेख हैं। यह सब कौटिल्य के पहले हैं। इसका मतलब साफ है कि राजनीति राजधर्म और दण्डनीति जैसे शब्दों का प्रयोग पहले से हो रहा था। शुक्रनीति में राजा, प्रजा का सेवक बताया गया है। निर्देश है कि राजा को प्रजा राष्ट्र रक्षा आदि पर ही राजकोष व्यय करना चाहिए। मंत्रिमंडल तब भी थे और विशिष्ट संस्था थी। मंत्रिमंडल की संख्या पर भी मतभेद थे। कौटिल्य ने कई मत दिये हैं कि मनु सम्प्रदाय वाले १२, बृहस्पति को मानने वाले १६ और ऊष्ना को मानने वाले २० मंत्रियों के पक्षधर हैं। महाभारत में मंत्रियों की संख्या ३७ बताई गयी है। शुक्र नीति के अनुसार राजा प्रजा को अधर्म, अत्याचार और अन्याय से बचाता है। धर्म, अर्थ और काम से युक्त करता है। यहां मोक्ष नहीं है। यूरोप के देशों में राजा और चर्च के मध्य विवाद हुआ। तब राजव्यवस्था को सेक्युलर कहा गया। शुक्र नीति में राजा का काम पहले से सांसारिक है। पूर्वज समाज के हित चिंतन में लगातार विचार-विमर्श करते थे। परस्पर सहमति और असहमति भी होती थी, लेकिन राजनीतिक संस्थाएं बनाने में सदा संलग्न रहते थे। राजनीतिक सामाजिक कार्यकर्ता के आचरण को उन्होंने आदर्श ऊचाईयां दी थी। राजनीति का क्षेत्र सीमित था और समाजसेवा का क्षेत्र व्यापक था। राजनीतिक परम्परा के इसी प्रवाह से आदर्श राजनैतिक संस्कृति का विकास हुआ। भारत का स्वाधीनता संग्राम इस बात का साक्ष्य है। गोखले, तिलक, गांधी, लोहिया, अम्बेडकर, दीनदयाल उपाध्याय जैसे सामाजिक कार्यकर्ताओं के कामकाज में लोकहित के आदर्श थे। किसी भी स्तर पर व्यक्तिगत द्वेष नहीं थे। समाज का जागरण आदर्श जीवन मूल्यों की स्थापना और सम्पूर्ण राष्ट्र को एकजुट रखना इनका उद्देश्य था। पश्चिम बंगाल के क्षेत्र में इसी राजनीति से तमाम अभियानकर्ता उभरे हैं और दक्षिण भारत में भी। स्वाधीनता संग्राम के बाद स्वतंत्र भारत में लगभग दस साल तक मूल्य आधारित राजनीति का झण्डा ऊंचा रहा। सबसे बड़ा दल कांग्रेस थी और तमाम छोटे-मोटे दल थे। जनसंघ और वामपंथी विचार आधारित लोकमत बनाते थे। तब राजनीति के विमर्श में राष्ट्रीय सुरक्षा और समृद्धि जैसे अखिल भारतीय विषय भी होते थे। आज वैसा वातावरण नहीं है। राजनीतिक लक्ष्य के प्रति प्रतिबद्धता भी नहीं है। साधारण मार्ग दुर्घटना में भी हताहतों को लेकर राजनीति प्रारंभ हो जाती है। यह राजनीति अचानक कानून व्यवस्था और सरकार के संचालन में बाधा डालती है। राजनीति लोकमंगल का उपकरण है। भारतीय संसदीय व्यवस्था में राजनीतिक विचार दलों के रूप में प्रकट होते हैं। दलों में लोकतंत्र नहीं है। अधिकांश दलों की कोई अर्थनीति भी नहीं है। इसी तरह अधिकांश दल प्राइवेट कम्पनी जैसे हैं। यह पारिवारिक सम्पदा की तरह उत्तराधिकारियों को हस्तांतरित होते है। यह अपने विचार के लिए लोकमत भी नहीं बनाते हैं। छोटी-छोटी आपराधिक घटनाओं को भी राजनीतिका मुद्दा बनते हैं और राजनीति का उद्देश्य विफल हो जाता है। राजनीति को इस कठिनाई से उबारना होगा। आज छोटी-छोटी घटनाओं का भी राजनीतिकरण हो रहा है। यह राजनीतिकरण आश्चर्यजनक रूप में व्यथाकारी है। गांव स्तर की छोटी-सी घटना से लेकर सभी छोटी-बड़ी दुर्भाग्यपूर्ण घटनाओं को लेकर नेतागण सहानुभूति जताने पीडि़त के घर पहुंच जाते हैं। राजनीतिक बयानबाजी करते है। इलेक्ट्रानिक मीडिया की बन आती है। लगातार छोटी-मोटी घटनाओं की प्रतिक्रिया में एकत्रित दल समूह और नेताओं को नियंत्रित करने में प्रशासन का काम भी बाधित होता है। आखिरकार इस राजनीति का उद्देश्य क्या है? प्रशासनिक काम में बाधा और सामान्य यातायात बाधित होने से जनता को कठिनाई है। क्या राजनीति की इस शैली पर पुर्नविचार संभव नहीं है। इसी में राजनीति का भी कल्याण है और आदर्श राजनीति का विकास संभव है।", 
  "Topic6": "स्वच्छ भारत अभियान भारत सरकार द्वारा प्रारम्भ किया गया एक राष्ट्रीय स्तर का अभियान है, जिसका उद्देश्य देश को साफ-सुथरा करना है। इसकी शुरुआत २ अक्तूबर २०१४ को की गयी थी। इस अभियान के तहत व्यक्ति, कलस्टर तथा सामुदायिक शौचालयों के निर्माण से खुले में शौच की समस्या को भी समाप्त करना है। इस अभियान को देशके प्रधान मंत्री नरेन्द्र मोदी ने इण्डिया गेटपर स्वच्छता के लिए आयोजित एक प्रतिज्ञा समारोह किया, जिसमें देशभर से लगभग ५० लाख सरकारी कर्मचारियों ने भाग लिया। उन्होंने इस अवसर पर राजपथ पर एक पदयात्रा को भी हरी झण्डी दिखायी थी तथा काफी दूर तक उस यात्रा में पैदल भी चले थे। उन्होंने स्वयं सफाई के लिए झाङू भी उठायी थी तथा उन्होंने नौ लोगोंको इस अभियान में शामिल भी किया था। उन्होंने अनुरोध किया था वह सभी लोग नौ-नौ लोगोंको इस अभियानका और हिस्सा बनायें। इस अभियान के तहत अब तक ४३२७ से अधिक शहरी स्थानीय निकायों को खुले में शौच से मुक्त (ओडीएफ) घोषित किया जा चुका है, ६६ लाख से ऊपर व्यक्तिगत घरेलू शौचालय तथा छह लाख से ऊपर सामुदायिक शौचालयों का निर्माण पूरा किया जा चुका है। देश में ठोस कचरा निष्पादन के क्षेत्र में भी उल्लेखनीय प्रगति हुई है। यदि हम आंकड़ों की बात करें तो आवास एवं शहरी मामलों के मंत्रालय के अनुसार अभी तक १३१९ शहर ओडीएफ, ४०८९ शहर ओडीएफ, प्रमाणित किये जा चुके है। २९०० से अधिक शहरों में ५९९०० शौचालायों के बारे में जानकारी गूगल मैप पर उपलब्ध है। एसडब्लूएम के तहत ९७ प्रतिशत वार्डों का डोर-टू-डोर कूड़ा कलेक्शन हो रहा है। ७७ प्रतिशत वार्डों में कचरे का स्त्रोत पृथक्करण, तथा कुल ६७ प्रतिशत कचरे की प्रोसेसिंग की जा रही है। यदि हम पूर्व से तुलना करें तो वर्ष २०१४ में कचरे की प्रोसेसिंग का स्तर १८ प्रतिशत था वही आज बढ़कर इससे चार गुना से अधिक हो गया है। वर्ष २०१८ में इसी मंत्रालय ने कचरा मुक्त शहरों की स्टार रेटिंग के लिए प्रोटोकॉल लॉच किया था। इसके अंतर्गत ७ स्टार रेटिंग सिस्टम के आधार पर शहरों की रेटिंग की जाती है। जो ठोस कचरा प्रबन्धन के लिए निर्धारित स्वच्छता संकेतकों पर आधारित है। इसके अनुसार इंदौर, अम्बिकापुर, नवी मुंबई, सूरत, राजकोट तथा मैसूर को पांच स्टार, ८६ शहरों को तीन स्टार तथा ६४ को एक स्टार के रूप में दर्जा दिया गया है। केन्द्र सरकार ने इस अभियान के तहत एक और उल्लेखनीय कार्य किया जिसके तहत स्वच्छता कामगारों और अनौपचारिक कचरा बीनने वालों को मुख्य धारा में एकीकृत किया। लगभग पांच-पांच लाख कामगारों को विभिन्न कल्याणकारी योजनाओं में शामिल किया गया। इस अभियान में पूरे देश के ग्रामीण आंचलों को लगभग खुले में शौच से मुक्त कर दिया है। २ अक्तूबर, २०१४ को एसबीएम(जी) की शुरुआत के समय ग्रामीण स्वच्छता कवरेज ३८.७ प्रतिशत था। जो आज सौ प्रतिशत है। अब तक लगभग ११ करोड़ से ऊपर घरेलू शौचालयों का निर्माण हो चुका है। आज देश में खुले में शौच मुक्त गांवों की संख्या लगभग ६.३ लाख तथा जिलों की संख्या ७०६ से ऊपर हो गयी है। खुले में शौच मुक्त राज्यों तथा केन्द्रशासित प्रदेशों की संख्या ३५ से ऊपर हो चुकी है। देश के प्रधान मंत्री नरेन्द्र मोदी का यह ड्रीम प्रोजेक्ट है कि देश पूरी तरह स्वच्छ हो। वे इस विषय को बेहद गम्भीरता से ले रहे है। १९ फरवरी २०२० को उन्होंने इस अभियान के दूसरे चरण को वर्ष २०२४-२५ के लिए मंजूरी दी है। इसमें १४०८८१ करोड़ रुपये के कुल खर्चे से द्रुतगति से कार्य किया जायेगा। जिससे खुले में शौच से मुक्ति के बाद सार्वजनिक शौचालयों में बेहतर सुविधाओं (ओडीएफ) पर ध्यान केन्द्रित किया जायेगा। जिसमें खुले में शौचमुक्त अभियान को जारी रखना तथा ठोस तथा तरल अपशिष्ट प्रबन्धन भी शामिल है। इसके दूसरे चरण में यह सुनिश्चित किया गया है कि एक भी व्यक्ति न छूटे हर व्यक्ति शौचालय का इस्तेमाल करे। यहां यह भी उल्लेखनीय है कि देश के प्रधान मंत्री नरेन्द्र मोदी को इस अभियान के लिए बिल और मेलिंडा गेट्स फांउण्डेशन की ओर से ग्लोबल गोलकीपर अवार्ड से सम्मानित किया। जिसपर उन्होंने कहा था कि यह सम्मान उन भारतीयों को समर्पित है, जिन्होंने इस स्वच्छ भारत अभियान को एक जन-आन्दोलन में बदला। डब्लूएचओ ने भी इस अभियान की तारीफ करते हुए कहा था वर्ष २०१४ में जहां भारत में हर वर्ष डायरिया के १९.९ करोड़ मामले सामने आ रहे थे जो अब काफी कम है। जिस प्रकार दीमक लकड़ी को धीरे-धीरे समाप्त कर देती है ठीक उसी प्रकार गन्दगी भी धीरे-धीरे समाज में अपना भयानक रूप धारण करती है। गन्दगी जमा कूड़े, खुले में पड़े शौच, गड्ढे में सड़ रहे पानी तथा अन्य क्षेत्रों से बीमारियों का वीभत्स रूप धारण करती है। मलेरिया, डेंगू, चिकनगुनिया आदि बीमारियां इसी गन्दगी के कारण फैलती है। यह बात भी सही है कहीं न कहीं अशिक्षा तथा कुरीतियां भी इसके मूल में है। लेकिन धीरे-धीरे देश की जनता जागरूक हो रही है। वह इसकी अहमियत भी समझने लगे है। मेघालय का गांव भारत का सबसे साफ-सुथरा गांव है। वहां के लोग पर्यावरण को बेहतर बनाये रखने का भी कार्य कर रहे है। वहां का प्रत्येक व्यक्ति स्वच्छता तथा पर्यावरण को लेकर जागरूक है। तभी ऐसा हुआ है। वहां सारे लोग शिक्षित है वहां के लोग बचा हुआ खाना फेंकते नहीं है। यह जरूरतमंद को देते हैं या पशुओं को। देश का यह सबसे आदर्श गांव है हम सबको ऐसा बनने का यत्न करना चाहिए। देखिये सरकारें तो अपना काम कर रही है। ग्राम पंचायत से लेकर नगर निगम, प्रदेश से लेकर केन्द्र तक हर क्षेत्र में इस विषय को लेकर काफी काम हो रहा है। चालान की व्यवस्था भी है लेकिन चालान या दण्डात्मक गतिविधियों से कोई योजना प्रभावी नहीं हो सकती है, यह पूर्णता सत्य है देश की जनता को इसमें ईमानदारी से सहभागिता करनी चाहिए। लोगों को अपनी आदतों में बदलाव भी करने होंगे। उन्हें सफाई का मतलब स्वयं समझना होगा। उन्हें इस विषय को लेकर अनवरत स्वयं चिन्तन भी करना चाहिए। प्रारम्भ के दिनों में तो राजनीतिक नेताओं, कार्यकर्ताओं से लेकर जनता ने बहुत बढ़-चढ़कर भागीदारी की। जगह-जगह खूब झाङू लगायी, नाली साफ की, लेकिन धीरे-धीरे सब समाप्त हो गया हम पुन: अपने पुराने ढर्रे पर आ गये। वास्तविकता यह है यदि जनता इस विषय पर थोड़ी से हिस्सेदारी कर ले तो यह समस्या समाप्त हो सकती है। लोग जिस प्रकार अपने घरों को साफ रखते है कम से कम अपने घरों के सामने का क्षेत्र साफ रखने की जिम्मेदारी वे स्वयं ले सकते है। क्षेत्रीय सभासद या सम्बन्धित व्यक्ति से डस्टबीन की मांग भी करें ताकि उस क्षेत्र में व्यवस्था की जा सके। वास्तविकता तो यह है यह एक दिन का कार्य नहीं है। इसमें निरन्तरता की आवश्यकता है, यह कार्य बहुत नीरस भरा भी है। हमें चाहिए इस विषय को पूरी तरह से सरकार पर छोड़ देना न ही उचित है और न ही न्यायोचित। सरकार अपना कार्य करे हम अपना। निश्चित ही क्षेत्र से लेकर देशतक की तस्वीर बदलने में समय नहीं लगेगा।", 
  "Topic7": "एफ्रो एशियन बैंक द्वारा २०१८ में प्रकाशित ग्लोबल वेल्थ माइग्रेशन रिव्यू में बताया कि उस वर्ष चीन से १५००० अमीरों ने पलायन किया, रूस से ७००० ने, तुर्की से ४००० ने और भारत से ५००० अमीरों ने पलायन किया। इन चार में पहले तीन देश चीन, रूस एवं तुर्की में तानाशाही सरकार है जबकि भारत लोकतांत्रिक है। मान सकते हैं कि चीन आदि देशों से पलायन का कारण वहां की तानाशाही और घुटन हो सकती है लेकिन भारत का इस सूची में सम्मिलित होना खतरे की घंटी है क्योंकि हमारे यहां लोकतंत्र विद्यमान है। एफ्रो एशियन बैंक ने यह भी बताया है कि इन देशों से पलायन किये अमीरों में १२,००० ऑस्ट्रेलिया को गये, दस हजार अमेरिका को, ४००० कैनेडा को और सौसे अधिक मॉरिशस को गये। इनमें आस्ट्रेलिया आदि पहले तीन देशों की बात समझ में आती है क्योंकि यह विकसित देश हैं। लेकिन मॉरिशस को सौ से अधिक अमीरों का पलायन चिंता का विषय है क्योंकि यदि मॉरिशस अमीरों को आकर्षित कर सकता है तो निश्चित रूप से भारत के लिए भी इन्हें आकर्षित करना संभव होना चाहिए था। लेकिन हमारी चाल उल्टी है और तेज होती जा रही है। कोरोना संकट से पलायन की यह गति और तीव्र हो गयी है। हेनेली एंड पार्टनर्स कम्पनी द्वारा अमीरों को एक से दूसरे देश में पलायन करने में मदद की जाती है। इनके अनुसार वर्ष २०२० में भारत से पलायन करनेवालों में ६३ प्रतिशत की वृद्धि हुई है। हमारे यहां से पलायन किये अमीर वह किसी दूसरे देश में जाकर बसे हैं जहां भी कोरोना का संकट था इसलिए कोरोना को पलायन में वृद्धि का कारण नहीं बताया जा सकता है। भारतीय विद्वानों द्वारा पलायन के तीन कारण बताये जा रहे हैं। पहला कि भारत में आयकर की दर अधिक है। यह नहीं टिकता है क्योंकि ऑस्ट्रेलिया में भी आयकर की दरें ऊंची हैं। दूसरा, भारत में शिक्षा के अवसर उपलब्ध नहीं है। यह नहीं टिकता है क्योंकि भारत की तुलना में मॉरिशस में शिक्षा के अवसर बहुत ही कम है। तीसरा, तकनीक और बैंकिंग क्षेत्रों में अवसर कम है। यह भी नहीं टिकता है क्योंकि इंफोसिस एवं टाटा कंसलटेंट जैसी तमाम कंपनियां भारत में काम कर रही हैं। निजी बैंकों में भी पर्याप्त अवसर उपलब्ध हैं। भारत से पलायन का पहला कारण सुरक्षा का है। देश की पुलिस अकर्मण्य और अक्सर भ्रष्ट है। अमीरों को अपने परिवार की सुरक्षा की विशेष चिंता होती है। वे नहीं चाहते कि किसी चौराहे पर उनके परिवार को अगवा कर लिया जाय। दूसरा कारण धार्मिक उन्माद है। अमीर लोग धन कमान चाहते हैं। उन्हें शांत और स्थिर सामाजिक वातावरण चाहिए होता है। अपने देश में धार्मिक विवाद पूर्व से ही थे। वर्तमान समय में यह बढ़ ही रहे हैं। तीसरा, मीडिया और मनोरंजन की स्वतंत्रता का आभाव है। वर्तमान समय में सरकार द्वारा पूरा प्रयास किया जा रहा है कि आलोचना को दबाया जाय। आलोचकों को देशद्रोह के मामलों में उलझाया जा रहा है। सरकार द्वारा आलोचक मीडिया पर भी विभिन्न प्रकार से दबाव बनाया जा रहा है। इस दृष्टि से इन तीन कारणों से भारत से अमीरों का भारी संख्या में पलायन हो रहा है और इस पलायन का फल है कि देश की आर्थिक विकास दर २०१४ से २०१९ के पिछले पांच वर्षों से लगातार गिर ही रही थी। वर्तमान समय में कोरोना संकट में इसमें और तीव्र गिरावट आयी है। भारत की अर्थव्यवस्था एक वैक्यूम क्लीनर द्वारा संचालित की जा रही है जो देश की संपत्ति को खींच कर विदेशों को भेज रहा है। कोई आश्चर्य नहीं है कि कोरोना संकट के कारण हम चीन से आगे निकलने के स्थान पर और पीछे होते जा रहे हैं। इस परिस्थिति में सरकार को निम्न कदम पर विचार करना चाहिए। पहले सुरक्षा का वातावरण सुधारने के लिए शीर्ष पुलिस अधिकारियों का बाहरी मूल्यांकन कराना चाहिए। पांचवें वेतन आयोग ने सुझाव दिया था कि सभी क्लास-ए अधिकारियों का हर पांच वर्ष में बाहरी मूल्यांकन कराया जाय। इससे सरकार को सूचना मिलेगी कि कौन अधिकारी देश के नागरिकों की सुरक्षा वास्तव में हासिल कर सकते हैं। इसके अलावा सरकार द्वारा एक अलग पुलिस भ्रष्टाचार जासूस तंत्र स्थापित किया जान चाहिए जो पुलिस महकमे में व्याप्त भ्रष्टाचार को स्वसंज्ञान लेकर ट्रैप करे। दूसरा विषय धार्मिक उन्माद का है। धार्मिक उन्माद का अपने देश में ही केरल राज्य में पिछले ७० वर्षों में व्याप्त नहीं था। केरल के लोगों से पूछे कि वह हिन्दू हैं या इसाई तो वह भौचक होकर देखते थे। उन्हें समझ नहीं आता था कि यह सवाल क्यों पूछा जा रहा है। केरल में शिक्षा का स्तर अधिक होना इस धार्मिक सामंजस्य का एक कारण हो सकता है। वहां के नागरिक एक-दूसरे के धर्म-मर्म को समझते हैं और एक-दूसरे से घृणा नहीं करते हैं। मलयेशिया में धार्मिक शांति स्थापित है यद्यपि विभिन्न धर्मों के अनुयाई वहां रहते हैं। इस दिशा में सरकार को हर राज्य में इंडियन इंस्टीट्यूट ऑफ टेक्नोलॉजी की तरह इंडियन इंस्टीट्यूट आफ रिलीजन स्थापित करना चाहिए। यहां विभिन्न धर्मों के विभाग हों और एक ही छत के नीचे धर्मों के बीच सौहार्दपूर्ण वार्तालाप हो। तब समाज में भी यह सौहार्द फैलेगा। तीसरा विषय मीडिया का है। सरकार को आलोचकों को अपना विरोधी मानने के स्थान पर अपना सहयोगी मानना चाहिए। कोई नेता ब्रह्मज्ञानी नहीं होता है। गलतियां हर एक से होती हैं। यदि गलतियों की तरफ शीघ्र ध्यानाकर्षण कर दिया जाय तो नेता अपने को शीघ्र सुधार लेता है और अधिक समयतक शीर्ष पर बना रहता है। इसलिए सरकार को चाहिए कि आलोचक मीडिया को अपना विरोधी मानने के स्थान पर अपने सहयोगी के रूपमें देखे और उन मीडिया को विशेषकर पुरस्कृत करें जिनकी आलोचना से सरकार को अपने कदम सुधारने में लाभ मिला है। अंत में एक और कदम सरकार को उठाना चाहिए। जो शिक्षित एवं अमीर देश छोड़कर पलायन करना चाहते हैं उनसे भारत की नागरिकता छोडऩे के लिए विशेष टैक्स लगाकर भारी रकम वसूल करनी चाहिए। मेरे संज्ञान में ऐसे व्यक्ति हैं, जिन्होंने किसी समय अमेरिका की नागरिकता ले ली थी और बाद में वे उस नागरिकता को छोडऩा चाहते थे। अमेरिकी सरकार ने नागरिकता छोडऩे के लिए उनसे भारी मात्रा में एग्जिट टैक्स वसूल किया। अमेरिका की सरकार का कहना था कि नागरिक के रूप में उन्होंने जिन अमेरिकी सुविधाओं का उपयोग किया है उसका उन्हें भुगतान करना होगा। इसी प्रकार भारत से पलायन करने वाले शिक्षित और अमीरों पर एग्जिट टैक्स लगाना चाहिए।", 
  "Topic8": "प्रकृति सदा से है। परिवर्तनशील है। अखंड सौभाग्यवती भी है। प्रकृति का एक-एक अंश गतिशील है। प्रकृति के अणु और परमाणु न केवल गतिशील है, बल्कि नाच रहे हैं। ऋग्वेद में सृष्टि के उद्भव का सुंदर उल्लेख है। चौमासा के चार माह व्रत उपासना का सुंदर अवसर है। विद्वानों ने १२ महीनों में से चार महीने का दायित्व, कर्तव्य और आनन्द को एक अवधि में लाने का प्रयास किया है। हिन्दू संस्कृति में आषाढ़, श्रावण, भाद्रपद, आश्विन मास पवित्र माने गये हैं। यह आषाढ़ शुक्ल एकादशी से प्रारम्भ होते हैं। कार्तिक शुक्ल एकादशी तक चलते हैं चार माह में जीवन को एक नया आयाम मिलता है। तप और साधना को बल मिलता है। प्रकृति सदासे है। परिवर्तनशील है। अखंड सौभाग्यवती भी है। प्रकृति का एक-एक अंश गतिशील है। अनेक विद्वान इसे सांस्कृतिक दृष्टिसे देखते हैं। प्रकृति के अणु और परमाणु न केवल गतिशील है, बल्कि नाच रहे हैं। ऋग्वेद में सृष्टि के उद्भव का सुंदर उल्लेख है। बहुत अध्ययन योग्य एक मंत्र है। इसमें प्रश्न है कि पहले था क्या? न सत् था, न असत् था, न रात्रि थी, न दिन था। तब क्या था? यह एक आश्चर्यजनक जिज्ञासा है। ऋषि बताते हैं- ‘अनादी वातं स्वधया तदेकं। उस वातावरण में वायु नहीं है । वैदिक साहित्य में असत् और सत्का अर्थ सत्य और झूठ नहीं है। आगे बताते हैं कि असत्से सत् प्रकट हुआ। सृष्टि के पूर्व असत् है। असत्का अर्थ है अव्यक्त। उससे व्यक्त प्रकट हुआ। जब यह व्यक्त हुआ। तब ऋषि बताते हैं कि हे देव! आप बहुत नाचे। ग्रिफ्थ ने ऋग्वेद के इस अंश के अनुवाद में ‘डांसिंग शब्दका प्रयोग किया है। सत् प्रकट हुआ। देवता नाचने लगे। अस्तित्व सदा से है। इसका आदि और अंत नहीं है। यह सदा से है, सदा रहनेवाला है। इसके भीतर चेतना का प्रवाह है। यह प्रकृति के प्रत्येक अंश में व्याप्त है। प्रकृति व्यक्त होती है। खिलती है, कभी-कभी अदृश्य होती है। कभी दृश्य होती है, कभी व्यक्त होती है, कभी अव्यक्त होती है। लेकिन यह एक ही चेतना है। यही सृष्टि के सभी रूपों में व्याप्त है। ऋग्वेद में इसके लिए एक सुंदर मंत्र/काव्य में कहते हैं- ‘इन्द्रर्यथैको भुवनं प्रविष्टो, रूपं रूपं प्रतिरूपो वभूव:। यह एक इंद्र है। यही सबके भीतर है। भारत में अपनी बात कहने की और काव्य के रूप में उपस्थित करने की एक विशिष्ट परंपरा है। ऋषि कहते हैं-‘इन्द्रर्यथैको भुवनं प्रविष्टो, रूपं रूपं प्रतिरूपो बभूव:। यह एक ही इंद्र है, जो प्रत्येक रूप में, रूप-रूप प्रतिरूप हो रहा है। प्रकृति अखंड सौभाग्यवती है और रूपवती भी है। हमारे सामने रूप है। रूपके भीतर एक ही परम सत्ता है। उपनिषदों में भी यही बात कही गयी है- ‘अग्निर्यथैको भुवनं प्रविष्टो, रूपं रूपं प्रतिरूपो बभूव:। यह एक ही अग्नि सभी रूपों में रूप-रूप प्रतिरूप दिखायी पड़ रही है। यही बात भिन्न-भिन्न रूपों के लिए अपनी परंपरा में हजारों वर्ष से चली आ रही है। सर्वत्र एक ही चेतना है। कठोपनिषद में वायु के लिए कहते हैं-‘वायुर्यथैको भुवनं प्रविष्टो रूपं रूपं प्रतिरूपो बभूव:। एक ही परम चेतना विभिन्न रूपों में प्रकट हुआ करती है। यह हमको सत्-चित्-आनन्द से भर देती है। जहां-जहां गतिशीलता है, वहां-वहां समय होता है। भारत में छह प्राचीन दर्शन हैं। उसमें से एक वैशेषिक है। वैशेषिक दर्शन के दृष्टा ऋषि ने काल को, द्रव्य बताया है। विज्ञान के लोग आश्चर्यचकित होंगे कि समय द्रव्य कैसे हो सकता है? यहां आत्मा भी द्रव्य है और काल भी। चरक संहिता में भी आत्मा एवं काल को द्रव्य बताया गया है। अथर्ववेद में काल सूक्त है। भृगु का गाया हुआ। बताते हैं कि काल में मन है, काल में प्राण है, काल में मृत्यु है, काल में जीवन है, काल में फूल खिलते हैं, बीज बनते हैं। काल की महिमा बहुत व्यापक बतायी गयी है। पहले गति, फिर काल। काल में फिर नया रूप। रूप एक है। रूप दिक्काल में ऋतु है। ऋतुओं का आनन्द है। प्रत्येक ऋतु के गीत हैं, अपने अनुष्ठान हैं। प्रत्येक ऋतु के अपने कर्मकांड भी हैं। ऋतु प्रकट चेहरा है। इसके पीछे अंतर्निहित है पूरे ब्रह्मांड का संविधान। उसका नाम है ऋत। ब्रह्मांड को अंग्रेजी भाषा में कहें तो कई शब्द हैं। कॉसमॉस, यूनिवर्स। ऋत् प्रकृति का कॉन्स्टिट्यूशन है। ऋत का चेहरा है ऋतु। हमारे लोकजीवन में ऋत यानी प्रकृति का संविधान लागू है। ऋतुएं आती हैं। अपने-अपने ढंग से आती हैं। प्रकट अस्तित्व का कोई भी नाम रख सकते हैं। प्रकृति रख सकते हैं। ब्रह्मांड रख सकते हैं। भगवान रख सकते हैं। शिव रख सकते हैं। सारे शब्द भारत की प्रज्ञा, रीति, प्रीति, भारत की संस्कृति का भाग हैं। साल में चार महीने हमारे पूर्वजों ने अलग से निकाले। यह महीने पुराणों में, विभिन्न प्राचीन आख्यानों में सब जगह मिलते हैं। इसमें कुछ कर्म करणीय हैं। कुछ अकरणीय। अकरणीय की सूची ध्यान से देखने योग्य है। इन चार महीनों में मंगल कार्य नहीं हो सकते। विवाह नहीं हो सकते। इस सूची का निर्माण तत्कालीन परिस्थितियों के आधार पर हुआ है। इसी चौमासा में वर्षा का अपना आनन्द है। आकाश से मेघ धरती तक आते हैं। धरती माता की प्रीति उन्हें नीचे खींच लेती है। वर्षा अपनी मस्ती में आती है। मस्ती में गीत भी उगते हैं। ज्यादा वर्षा में कष्ट भी होता है। ऐसे दिनों में यात्रा सुखदायी नहीं होती। ऐसे दिनों में हमारे शरीर का पाचन तंत्र कुछ विश्राम की स्थिति में चला जाता है। ऐसे में एक ही बार भोजन करना चाहिए। हमारे पूर्वज वैज्ञानिक दृष्टिकोण से समृद्ध थे। वैज्ञानिक विचार दृष्टि के आधार पर बहुत पहले ही बता दिया गया था कि इन-इन महीनों में यह करना है, यह नहीं करना है। एक सूची करणीय और एक सूची अकरणीय। भारतीय जीवन दृष्टि आनन्द गोत्री है। हम अपने पूर्वजों के अनुभव सिद्ध ज्ञान के आधार पर अपना जीवन संवार सकते हैं। चातुर्मास की व्यवस्था हमारे लिए उपयोगी है। भारत का लोकजीवन आनन्दधर्मा है। लोक और शास्त्र में यहां कोई द्वंद्व नहीं है। शास्त्र लोक से ही सामग्री लेता है। उसे अपने अनुभवों से पकाता है। उसके अंत:करण में प्रवेश करता है शास्त्र। फिर करणीय और अकरणीय तंत्र की सूची बनाता है। यही काम लोक अपने ढंग से करता है। लोक और शास्त्र दोनों एक ही माता-पिता के पुत्र हैं। कौटिल्य ने अर्थशास्त्र के शुरुआत में ही ‘लोकायत शब्द का इस्तेमाल किया है। चौमासा जैसे अन्य सारे अनुष्ठान लोक में प्रचलित हैं और शास्त्र द्वारा अनुमोदित भी हैं, इनसे हमारा जीवन आनन्दमगन होता है। ऋग्वेद के अंतिम सूक्त में ऋषि कहता है- ‘संगच्छध्वं संवदध्वं सं वो मनांसि जानताम् । देवा भागं यथा पूर्वे सञ्जानाना उपासते॥  हम साथ चलें, साथ बोलें, साथ उठें, साथ सांस्कृतिक अनुष्ठान और हमारे-आपके कर्म सब एक तरह हों। ऋषि आगे कहते है- ‘देवा भागं यथा पूर्वे सञ्जानाना उपासते। हमारे पूर्वज भी यही करते आये हैं। यह एक प्रवाह है। हम वही करते हैं। हमारे पिता भी यही करते थे। उनके पिता भी यही करते थे। यही सनातन परम्परा है।", 
  "Topic9": "प्रकृति पर कब किसका जोर रहा है। न प्रकृति के बिगड़े मिजाज को कोई काबू कर सका और न ही फिलहाल मनुष्य के वश में दिखता है। हां, इतना जरूर है कि अपनी हरकतों से प्रकृति को हमारे द्वारा लगातार नाराज जरूर किया जा रहा है जिसपर प्रकृति का विरोध भी लगातार दिख रहा है। लेकिन बावजूद इसके हम हैं कि मानते नहीं। न पर्यावरण विरोधी गतिविधियों को कम करते हैं और न ही प्राकृतिक संसाधनों के अंधाधुंध दोहन को ही रोक पाते हैं। प्रकृति और मनुष्य के बीच दूरियां बढ़ती जा रही हैं। जहां प्रकृति की नेमत में लगातार कमी आ रही है वहीं लगता नहीं कि उसका अभिशाप भी खूब रंग दिखा है। नतीजा सामने है गर्मियों में बरसात, बरसात में गर्मी और ठंड में पसीने के अहसास के बावजूद हमारा नहीं चेतना एक बड़ी लापरवाही, बल्कि आपदा को खुद न्यौता देने जैसा है।  सच तो यह है कि प्रकृति की अपनी प्राकृतिक वातानुकूलन प्रणाली है जो बुरी तरह से प्रभावित हो चुकी है, नतीजन हालिया और बीते कुछ दशकों में मानसून का बिगड़ा मिजाज सामने है। जब जरूरत नहीं थी तब इसी जून में झमाझम बारिश हुई। अब जरूरत के वक्त कई जगह सूखा तो कहीं बाढ़ के विकराल हालात बन चुके हैं। यानी प्रकृति का खुद का संतुलन बुरी तरह से बिगड़ चुका है। संयुक्त राष्ट्र की एक रिपोर्ट के अनुसार तापमान में वृद्धि के कारण विश्व स्तर पर पानी की कमी और सूखे का प्रकोप तेजी से बढ़ रहा है। यह दोनों ही मानवता को बड़े स्तर पर नुकसान पहुंचाने के लिए तैयार से मुंह बाएं खड़े हैं। आंकड़े बताते हैं कि १९९८ से २०१७ के बीच बिगड़ैल मानसून से १२४ अरब डालर का आर्थिक नुकसान हो चुका है और करीब डेढ़ अरब लोग भी प्रभावित हुए हैं। एक अन्य भारतीय शोध से भी पता चलता है कि हिमालय और काकोरम में ग्लोबल वार्मिंग का असर साफ दिखने लगा है। ग्लेशियर पिघलने से बाढ़ और रोजगार दोनों पर ही खतरा सामने है। पहले जून में पिघलने वाले ग्लेशियर अब अप्रैल में ही पिघलने लगे हैं। गर्मी से टूट रहे ग्लेशियरों से लगभग सौ करोड़ लोगों के सामने खतरे जैसे हालात दिखने लगे हैं। संयुक्त राष्ट्र संघ का ही पूर्वानुमान है कि ज्यादातर अफ्रीका फिर मध्य और दक्षिण अमेरिका, मध्य एशिया, दक्षिणी आस्ट्रेलिया, दक्षिणी यूरोप, मेक्सिको और शेष अमेरिका में लगातार और गंभीर सूखा पड़ेगा। अभी जो हालात बन रहे हैं, वह कुछ यही इशारा कर रहे हैं। भारतीय संदर्भ में देखें तो इसी बीते जून के अंत से जुलाई के दूसरे पखवाड़े में अब तक उमस और नम हवओं के बीच लू के थपेड़े और भी ज्यादा खतरनाक हो रहे हैं। दरअसल यह वेट बल्ब तापमान वाली जैसी स्थिति होती है जो उमस और गर्मी दोनों से मिलकर बनती है। इसमें तापमान तो ३० डिग्री के आसपास होता है लेकिन वातावरण में नमी ९० प्रतिशत होने के बावजूद ऐसे मौसम को सह पाना बहुत मुश्किल हो जाता है। वाकई फिलहाल हालात कुछ ऐसे ही हैं। २०१७ का एक अध्ययन बताता है कि दुनिया न सिर्फ गर्म हो रही है, बल्कि हवा में नमी का स्तर भी तेजी से बढ़ रहा है जो यदि तापमान ३५ डिग्री वैट बल्ब तक पहुंच जाय तो जिंदगी के लिए जबरदस्त खतरा भी हो सकता है और बमुश्किल छह घंटो में ही मौत संभव है। जहां भारत में समय से पहले आये मानसून की आमद और अब जरूरत के वक्त गफलत ने किसानों सहित आम एवं खास सबको परेशान कर रखा है। वहीं अमेरिका में भी पारे ने नया रिकॉर्ड बना दिया। कैलिफोर्निया के डेथवैली पार्क में इसी ९ जुलाई को अधिकतम तापमान ५४ डिग्री सेल्सियस दर्ज हुआ। इससे पहले १० जुलाई, १९१३ को वहां तापमान ५६.७ डिग्री सेल्सियस दर्ज हुआ जो दुनिया में सर्वाधिक है। कैलिफोर्निया, ओरेगन और एरिजोना में तमाम जंगल धधक उठे हैं, धुंआ भरे पायरो कम्युलस बादलों का निर्माण कुछ इस तरह हुआ जो अमूमन जंगलों की बड़ी आग या ज्वालामुखी से बनते हैं। अभी जुलाई के १४ दिनों में ही २,४५,४७२ एकड़ इलाका जलकर खाक हो चुका है। तापमान भी ५४ पार कर ५७ डिग्री सेल्सियस पहुंचने पर उतारू है। बिजली गिरने की कई घटनाएं हुईं और आग फैलती चली गयी। भारत में राजस्थान का चुरू भी देश का सबसे ज्यादा तापमान वाला शहर बन चुका है। दरअसल यह इनसानों की करतूतों से मौसम का बदलाव है। इस पर ७० विशेषज्ञों की एक अंतरराष्ट्रीय टीम द्वारा किया गया अध्ययन है जिसमें स्वास्थ्य पर पडऩे वाले प्रभाव की रिपोर्ट चौंकाने वाली है। ऐसे प्रभावों को जानने वाला यह पहला और अबतक का सबसे बड़ा शोध है। यह शोध में प्रकाशित हुआ है जिसके अनुसार गर्मी की वजह से होनेवाली सभी मौतों का औसतन ३७ प्रतिशत कहीं न कहीं सीधे तौर पर इनसानी करतूतों से हुई जिसके लिए जलवायु परिवर्तन जिम्मेदार है। इस शोध अध्ययन के लिए ४३ देशों में ७३२ स्थानों से आंकड़े जुटाये गये जो पहली बार गर्मी की वजह से मृत्यु के बढ़ते खतरे में इनसानी करतूतों से जलवायु परिवर्तन के वास्तविक योगदान को दिखाता है। साफ है कि जलवायु परिवर्तन से इनसानों पर दिख रहे खतरे अब ज्यादा दूर नहीं है। जल्द ही मानवीय करतूतों से बढ़ी गर्मी जिसे दूसरे शब्दों में हमारी करतूतों से हुआ जलवायु परिवर्तन भी कह सकते हैं, से होनेवाली मौतों को जांचने पर यह आंकड़ा हर साल एक लाख के पार पहुंच सकता है। उल्लेखनीय है कि ९५ प्रतिशत आबादी के पास एयर कंडीशनिंग है या होगी तो मृत्यु दर कम हो सकती है। लेकिन इसे व्यवहारिक नहीं कह सकते क्योंकि किसान को ४५ डिग्री सेल्सियस तापमान में अपने परिवार के भरण-पोषण करने के लिए बाहर काम करना ही पड़ेगा। एक अध्ययन तो चौंकाने वाला है जिसमें केवल भारत में ही हर साल असामान्य गर्मी या ठंड से करीब ७.४० लाख लोगों की मौत की चर्चा है। विपरीत परिस्थितियों से पता चलता है कि भारत में जहां असामान्य ठंड से हर वर्ष ६,५५,४०० लोगों की मौत होती तो असामान्य गर्मी से ८३,७०० लोग जान गंवा बैठते हैं। वहीं मोनाश यूनिवर्सिटी ऑस्ट्रेलिया के रिसर्चर की एक टीम ने असामान्य तापमान की वजह से दुनिया भर में ५० लाख लोगों से अधिक की मौत बताकर चौंका दिया है। यह मौत हाल के कोरोना वायरस से हुई मौतों से काफी अधिक है। यह शोध २००० से २०१९ के दौरान का है जिसमें ०.२६ सेल्सियस बढ़ा तापमान और मृत्युदर का अध्ययन है। संयुक्त राष्ट्र महासचिव की विशेष प्रतिनिधि (आपदा जोखिम न्यूनीकरण) भी इस बात को मानते हैं कि बिगड़ते पर्यावरण से पनपा सूखा अगली ऐसी महामारी बनने जा रहा है जिसके लिए न कोई टीका होगा, न दवाई। यानी बिगड़ते पर्यावरण से निबटने की तैयारी और कारगर व्यवस्थाएं ही कुछ कर पायंगी जिसपर गंभीरता से किसी का ध्यान नहीं है। इसके लिए अभी से तैयारी की जरूरत है। लेकिन क्या कुछ हो रहा है, सामने है। प्रकृति के बिगड़ते संतुलन और धीरे-धीरे बढ़ते तापमान से खुद-ब-खुद मौत के मुंह में समाती दुनिया के बारे में हम, सब कुछ जानकर भी अंजान होने का स्वांग नहीं करते और कुछ ईमानदार प्रयास कर पाते जो फिलहाल तो दूर तक नहीं दिख रहे हैं।", 
  "Topic10": "लोकतंत्र में सरकार का विरोध और उसकी कमियों को उजागर करने की जिम्मेदारी विपक्ष की होती है। लेकिन कुछ तो संसदीय दायित्व होंगे कि संसद की कार्यवाही चलती रहे। महत्वपूर्ण मुद्दों और विषयों पर सार्थक बहस के बाद सरकार का जवाब देश के सामने स्पष्ट हो। संसद में विधेयक पारित किये जायं अथवा संशोधन किये जायं। यह संसद और सांसदों की बुनियादी भूमिका है। संसद हंगामों और आपत्तिजनक नारेबाजी का अड्डा नहीं है। संसद देश की सर्वोच्च पंचायत है और भारत की संप्रभुता की प्रतीक है। पिछले पूरे सप्ताह के दौरान सिर्फ मंगलवार को उच्च सदन में उस समय चार घंटे सामान्य ढंग से कामकाज हो पाया जब कोविड-१९ के कारण देश में उपजे हालात को लेकर, सभी दलों के बीच आपस में बनी सहमति के आधार पर चर्चा की गयी। यदि यही कुछ चलता रहा तो आम आदमी के दुख-दर्द और मुद्दों का कौन उठायगा? हमने कथित संचार घोटाले के दौर में संसद की कार्यवाही को लगातार १३ दिनतक स्थगित होते भी देखा है। तब संचारमंत्री सुखराम थे और पीवी नरसिंहराव प्रधान मंत्री थे। उस राजनीति को भी नजीर नहीं माना जा सकता। देश के आर्थिक संसाधनों और बेशकीमती समय की बर्बादी तब भी हुई थी। तब विपक्ष में भाजपा थी, लेकिन बदले की भावना के मद्देनजर आज कांग्रेस और विपक्ष वही राजनीति संसद में नहीं कर सकते। संसद ऐसी तमाम मानसिकताओं से  ऊपर है। संसद की एक घंटा कार्यवाही पर करीब १.५ करोड़ रुपये खर्च होते हैं। विपक्ष खुद गणना कर ले कि नौ दिनों में देश का कितना पैसा बर्बाद कर दिया गया। यह पैसा आम आदमी का कर के रूप में दिया हुआ है। संसद भवन के रजिस्टर पर हस्ताक्षर करते ही सांसद का रोजाना का भत्ता तय हो जाता है। मोटी तनख्वाह और सुविधाएं अलग हैं। क्या सांसद की भूमिका यहीं तक सीमित है? संसद सदस्य देश में गरीबी, मंहगी और कोरोना की मार से त्रस्त जनता के दर्द से बेखबर नहीं हैं फिर भी नेता हैं कि संसद चलाने को तैयार नहीं हैं। संसद में हर दिन हंगामे की भेंट चढऩे का दौर बदस्तूर जारी है। संसद के भीतर सांसद पोस्टर, बैनर और तख्तियां लहराते हुए और अध्यक्ष के आसन के पास आकर हंगामा बरपा रहे हैं। मंत्री के हाथ से कागज छीनकर, उसे चिंदी-चिंदी कर, आसन की ओर उछाल रहे हैं। राज्यसभा के सभापति एम. वेंकैया नायडू ने उच्च सदन में लगातार हो रहे हंगामे और व्यवधान पर क्षोभ प्रकट करते हुए, सूचना प्रौद्योगिकी और संचारमंत्री अश्विनी वैष्णव के हाथों से एक विपक्षी सदस्य द्वारा बयान की प्रति छीन उसके टुकड़े हवा में लहराने की घटना को ‘संसदीय लोकतंत्र पर हमला करार दिया। उन्होंने कहा कि कोविड महामारी की विभीषिका के बीच यह सत्र आयोजित हुआ है और जनता से जुड़े कई अहम मुद्दों पर चर्चा की जानी है। उन्होंने सदस्यों के सामने कई सवाल भी उठाये और उनसे  चिंतन करने को कहा। लोकसभा में भी कागज फाडऩे और उछालने की घटना घटी है। पोस्टर, बैनर तो संसद में निषिद्ध हैं। फिर कैसे सदन में पहुंच जाते हैं? क्या उनकी कोई चौकिंग नहीं है? ऐसे असभ्य, अभद्र आचरण से विपक्ष को कौन-सा न्याय मिल रहा है? राज्यसभा में नेता प्रतिपक्ष मल्लिकार्जुन खडग़े ने तो यहां तक धमकी दी है कि यदि जासूसी कांड की न्यायिक जांचके लिए सरकार तैयार नहीं हुई तो पूरा मॉनसून सत्र ही धुल सकता है। नुकसान किसका होगा? दूसरी तरफ लोकसभा में स्पीकर ओम बिरला हंगामा करने वाले सांसदों पर बरसे हैं और फटकार भी लगायी है। स्पीकर ने साफ कहा है कि सदन में हंगामा करने और कार्यवाही को बाधित करने के लिए जनता ने सांसदों को नहीं चुना है। वे लोगों की समस्याओं को उठायें और मुद्दों पर बहस करें। चिकनी मानसिकता है, लिहाजा कोई रास्ता दूर-दूर तक दिखाई नहीं दे रहा है। प्रधान मंत्री मोदी ने अपने सांसदों को निर्देश दिये हैं कि वह हंगामा खेज विपक्ष को बेनकाब करें और विकास के कार्यों को लोगों तक पहुंचायें। दूसरी तरफ विपक्ष ने एक साथ ‘काम रोको प्रस्ताव के नोटिस देकर सरकार को बाध्य करने की रणनीति तय की है। दोनों पक्षों का निष्कर्ष होगा कि संसद का यह सत्र हंगामों और स्थगन की बलि चढ़ जायगा। जवाबदेही से सत्ता और विपक्ष दोनों ही कन्नी काट रहे हैं। अभी तक तीन-चार विधेयक ही ध्वनिमत से पारित किये जा सके हैं। उनपर संसद में कोई बहस नहीं हो सकी। क्या संसद का मंच सिर्फ अखाड़ेबाजी के लिए बनाया गया है? जासूसी कांड के अलावा, किसान आंदोलन, वैश्विक महामारी कोरोना के कारण अर्थव्यवस्था का कचूमर, नतीजतन बेरोजगारी और महंगी, देश के कई हिस्सों में जल-प्रलय, अंतरराष्ट्रीय विवाद और संकट आदि ऐसे मुद्दे हैं, जिन पर संसद विमर्श नहीं करेगी तो फिर संसदका औचित्य ही क्या है? यह भ्रामक धारणा है कि संसद की कार्यवाही चलाना सरकार का ही दायित्व है। सरकार विधेयक तैयार कराती है, प्रश्नों के जवाब भी देती है, लेकिन कार्यवाही तभी संभव है, जब सरकार और विपक्ष में समन्वय हो। चूंकि सभी सांसद, अंतत:, देश की जनता के प्रति जवाबदेह हैं, लिहाजा सर्वोच्च पंचायत भी साझा तौर पर चलायी जानी चाहिए, लेकिन मौजूदा हालात ऐसे नहीं लगते कि दोनों पक्षों के बीच समझौता होगा और देशहित में संसद चलायी जा सकेगी। दरअसल, कांग्रेस ने तय कर लिया है कि संसद को किसी न किसी तरह बाधित किये रखना है, ऐसे में वह हर छोटी-बड़ी घटना को तूल दे रही है और सदन के कामकाज को रोक रही है। इसमें उसे दूसरे विपक्षी दलों का भी साथ मिल रहा है। कांग्रेस को यह समझना चाहिए कि संसद में शोरगुल करने से देश की जनता के बीच उसके खिलाफ नकारात्मक संदेश जा रहा है। इस तरह वह अपनी जगहंसाई तो करा ही रही है देश के विकास के रास्ते में भी रोड़ा अटका रही है। लोकतंत्र के लिए यह शुभ संकेत नहीं कि एक दल अपनी हठधर्मिता के कारण संसद को असहाय कर दे। अब जब संसद का मानसून सत्र खत्म होने में ज्यादा दिन नहीं बचे है तब कांग्रेस सहित विपक्ष को गंभीरता से देशकी जनता के बारे में सोचना चाहिए। उस जनता के बारे में सोचना चाहिए, जो पिछले लगभग डेढ़ साल से कोरोना का दंश झेल रही है। कोरोना को लेकर संसद में कोई आवाज सुनायी नहीं दे रही है। वहीं जनहित में लंबित पड़े जरूरी विधेयक जल्द से जल्द पारित हो सकें एवं देशहित में जरूरी फैसले लिये जा सकें, इस बारे में विपक्ष को जरूर सोचना चाहिए।", 
  "Topic11": "समन्वय एवं लोकमंगल की भावना एवं साधना हमारा सार्वकालिक आदर्श रहा है। परंतु बीते कुछ दशकों से हमारे सार्वजनिक विमर्श और विश्लेषण का ध्येय जीवन और जगत में व्याप्त एकत्व को खोजने की बजाय और विभेद पैदा करना हो चला है। परस्पर विरोधी स्थितियों-परिस्थितियों के मध्य समन्वय एवं संतुलन साधने की बजाय संघर्ष उत्पन्न करना हो गया है। निहित स्वार्थों एवं दलगत राजनीति के कारण हम समाज को अलग-अलग वर्गों में बांटते चले जा रहे हैं। विभाजनकारी मानसिकता एवं भेद-बुद्धि की पराकाष्ठा तब और देखने को मिलती है, जब हम अपने महापुरुषों, स्वतंत्रता-सेनानियों, साहित्यकारों और कलाकर्मियोंको भी जाति-वर्ग-संप्रदाय विशेष से जोड़कर देखते हैं। संत, साहित्यकार, समाज-सुधारक या विविध क्षेत्र के मान्य महापुरुष किसी जाति-वर्ग या संप्रदाय विशेष का प्रतिनिधित्व नहीं करते। वह सबके और सब उनके होते हैं। इसी में उनका वैशिष्ट्य है। परंतु दुर्भाग्यपूर्ण यह कि बौद्धिकता एवं वर्गीय-जातिगत चेतना के नामपर आज तमाम साहित्यकारों-मनीषियों को भी संकीर्ण एवं संकुचित दायरे में आबद्ध किया जा रहा है। हिंदी कहानी एवं उपन्यास के शिखर-पुरुष मुंशी प्रेमचंद भी ऐसे विमर्श एवं विवेचना के शिकार हुए। उनकी जयंती पर यह विचार न्यायोचित होगा कि कथित बौद्धिकता एवं वर्गीय चेतना के नाम पर उनके सृजन एवं सरोकारों को लेकर चलने वाले खंड-खंड चिंतन पर हम अविलंब विराम लगायें और उनके विपुल रचना-संसार को समग्रता में स्वीकार या आकलित-अवलोकित करें। कोई भी साहित्यकार देश काल एवं परिस्थितियों की उपज होता है। वह अपने देखे-सुने गये यथार्थ का कुशल चितेरा होता है। उसका उद्देश्य अपनी रचनाओं के माध्यम से पाठकों का रंजन और उनकी चेतना का परिष्करण एवं उन्नयन होता है। प्रेमचंद भी इसके अपवाद नहीं हैं। उनकी कतिपय कहानियों को आधार बनाकर उन्हें दलित विरोधी या ब्राह्मण विरोधी बताना, उन्हें संप्रदाय विशेष का पैरोकार या विरोधी सिद्ध करना सरासर अन्याय है। चाहे उनकी कहानी ठाकुर का कुंआ, पूस की रात, दूध का दाम, ईदगाह या पंच परमेश्वर हो, चाहे उनके उपन्यास रंगभूमि, कर्मभूमि, कायाकल्प और गोदान आदि। सभी में उन्होंने समाज के पीडि़त जनों के प्रति गहरी सहानुभूति प्रकट की है और न्याय, समता एवं भ्रातृत्वपर आधारित समाज-व्यवस्था की पैरवी की है। उनका यथार्थोन्मुखी आदर्शवाद भारतीय चिंतन की सुदीर्घ परंपरा से उपजा जीवन-दर्शन है। जीवन के संघर्षों-थपेड़ों से जूझता मन अंत में बुराई पर अच्छाई, असत्य पर सत्य और अशुभ पर शुभ की विजय देखकर स्वाभाविक प्रसन्नता की अनुभूति करता है और प्रेमचंद की अपार लोकप्रियता एवं स्वीकार्यता का यह एक प्रमुख आधार है। यथार्थ-चित्रण के नाम पर आदर्श एवं लोकमर्यादा की नितांत उपेक्षा एवं अवमानना भारतीय परंपरा और कदाचित प्रेमचंद को भी स्वीकार नहीं। समाज को सही दिशा में आगे बढ़ाने में सामाजिक-साहित्यिक-सांस्कृतिक आदर्शों एवं परंपराओं की अपनी भूमिका होती है और हर समाज अपने लिए कुछ आदर्शों एवं शाश्वत जीवन मूल्यों की रचना एवं स्थापना करता है। समाज के व्यापक एवं समग्र हितों की रक्षा के लिए उनका बने रहना अत्यंत आवश्यक होता है। खंडन-मंडन से अधिक सार्थक मौलिक उद्भावनाएं होती हैं। और प्रेमचंद अपनी साहित्यिक जिम्मेदारी और सामाजिक आवश्यकता को भली-भांति समझते थे। उनकी जिस यथार्थवादी रचना कफन ने पात्र घीसू और माधो की संवेदनहीनता और उसकी जाति के उल्लेख को आधार बनाकर जिन कथित दलित चिंतकों-विचारकों ने प्रेमचंद को दलित विरोधी करार दिया है, उन्हें यह समझना-विचारना चाहिए कि उनकी इस कहानी का उद्देश्य ही समाज को यह समझाना है कि अभाव एवं गरीबी मनुष्य की सहज संवेदना को कुंठित और भोथरी कर देती है और वह अपनों के प्रति भी निर्मम और निष्ठुर हो उठता है। जिन दलित चिंतकों ने स्वानुभूति की पैरवी करते हुए सहानुभूति को खारिज किया है, वे शायद भूल गये कि मनुष्य की संवेदना का फलक व्यापक और विस्तृत होता है। जाति विशेष की वेदना-व्यथा को संवेदना के धरातल पर अनुभूत करने के लिए जन्मना उसी जाति का होना अनिवार्य नहीं। कहते हैं कि क्रौंच-युगल में से एक जब बाण से बिद्ध हुआ तो संसार के प्रथम कवि महर्षि वाल्मीकि के हृदय में जागृत करुणा से अनायास ही प्रथम लोक प्रस्फुटित हुआ। मनुष्य की संवेदना का विस्तार तो मूक-निरीह पशु-पक्षियों से लेकर संपूर्ण चराचर जगततक होता है। फिर भला यह कैसे संभव है कि हाड़-मांस से बने अपने ही तरह के जातितर मनुष्यों की पीड़ा के प्रति वह संवेदनहीन बना रहे, बल्कि भारतीय ज्ञान-परंपरा में तो संवेदना का यह विस्तार ही जीवन है और संकीर्णता ही मृत्यु है। साहित्यकार नग्न से नग्न सत्य को भी सौंदर्य में आवेष्टित कर प्रस्तुत करता है। वह अपने ढंग से सत्यं शिवम सुंदरम की पुन: स्थापना करता है। प्रेमचंद ने भी यही किया। उनकी कतिपय रचनाओं एवं देशकाल को आधार बनाकर उन्हें इस या उस खेमे में बांटकर देखना उनके साहित्यिक अवदान को कम करके आंकना है। अपनी मान्यताओं, विश्वासों एवं पूर्वाग्रहों के पृष्ठ-पोषण के लिए किसी को वामपंथी या दक्षिणपंथी घोषित करने का हालिया चलन सत्य की राह खोजती बुद्धि एवं चेतना को कमजोर करती है। शास्त्रार्थ की सनातन परम्परा वाले देश में विमर्श और विश्लेषण तो अबाध जारी रहना चाहिए, परन्तु उसके मूल में जोडऩे का भाव एवं ध्येय होना चाहिए, न कि तोडऩे का। ऐसे तमाम प्रयासों, आलोचनाओं या विमर्शों से प्रेमचंद की महत्ता या प्रासंगिकता कम नहीं हो जाती। वह गांव एवं कृषक संस्कृति के उद्गाता हैं। उनका साहित्य अपने युग एवं समाज का प्रतिबिंब है। उनकी रचनाओं में जन-जन की पीड़ा एवं संघर्ष को वाणी मिली है। वे स्वराज और स्वाधीनता के महागाथाकार हैं। कथाकार होते हुए भी उनमें महाकाव्यात्मक चेतना के दर्शन होते हैं। देश, समाज, संस्कृति के सरोकारों से लेकर व्यक्ति-व्यक्ति की पीड़ा एवं अंतद्र्वंद्व को उन्होंने मुखरित किया है। उनकी कथावस्तु, पात्र एवं संवाद हमें अपने जीवन से जुड़े जान पड़ते हैं। उनका राष्ट्रभाव, संस्कृति-भाव, शोषण-दमन से मुक्ति-भाव, संप्रदायों में एकताभाव, कृषि-संस्कृति, भारतीयता एवं लोकचेतना की रक्षा का भाव, उन्हें न केवल विशिष्ट बनाता है, अपितु कालजयी और जन-मन का सम्राट भी बनाता है। सर्व साधारण के प्रति उनकी घनीभूत संवेदना और करुणा मनुष्य को मनुष्य से जोडऩे का एक सक्तल सद्प्रयास है। प्रसिद्ध साहित्यकार एवं समालोचक डा. रामविलास शर्मा के शब्दों में प्रेमचंद वाल्मीकि, वेदव्यास, तुलसीदास की परंपरा में आते हैं, इसलिए उनका साहित्य भी इन महाकवियों के समान युगों-युगों तक सार्थक बना रहेगा और अपने समय के मनुष्य, समाज और देश की आत्मा का उन्नयन करता रहेगा, उसे अंधकार से प्रकाश की ओर लाता रहेगा और अपनी प्रासंगिकता को अखंड रूपमें बनाये रखेगा, क्योंकि मानवीय उत्कर्ष के अतिरिक्त साहित्य की अन्य कोई सार्थकता नहीं हो सकती।", 
  "Topic12": "सूक्ष्मदर्शी यंत्र से देखने पर यह शरीर अति सुन्दर विविध प्रकार के कोशिकाओं के समूह जिसे हम उतक कहते हैं, से बना है। इसकी मूल इकाई कोशिका है। शरीर क्रिया का मूल आधार डीएनए एवं आरएनए। डीएनए नाइट्रोजिनस सब यूनिटका बड़ा कण है। यह न्यूक्लियस में स्थित क्रोमोसोम में पाया जाता है। आरएनए कोशिका के न्यूक्लियस और साइटोप्लाज्म दोनों में पाया जानेवाला सब यूनिट है। वायरस की खोज १८९२ में वैज्ञानिक आईवनोवस्की ने की। यह इलेक्ट्रान माइक्रोस्कोप से दिखाई देने वाला अति सूक्ष्म कण, स्पाइक प्रोटीन के हल्के खोल में वायुमण्डल में भ्रमण करता है। वायरस लिविंग एवं नान लिविंग आर्गेनिजम के बीच एक कड़ी है, प्राणी कोशिका में प्रवेश करते ही एक्टिव हो जाता है। डीएनए को निर्देश देता है कि मेरी फोटो कापी करो। अत: वायरस की संख्या बढ़ती जाती है और रोगों के लक्षण प्रकट होने लगते हैं। भारत में प्रति वर्ष छह ऋतुएं (शिशिर, बसन्त, ग्रीष्म, वर्षा, शरद, हेमन्त) होती हैं। ऋतुओं के संधिकाल में मौसम में भारी उलट फेर से वायरस का प्रकोप होता है। इस श्रेणी में एक श्रृंखलाके वायरस आते हैं। एक श्रृंखला वाले वायरस से होने वाले प्रमुख रोग- कामन कोल्ड (सर्दी हरारत), कोराइजा (बहुव्यापक सर्दी)  इनफ्लुएंजा, फ्लू, मीजल्स (खसरा) चिकन पॉक्स (गालो माता) आदि। डबल श्रृंखला वाले वायरस से होने वाले रोग- (१) शीतला और हरपीज जोस्टर (२) कृत्रिम वायरस| वैज्ञानिक द्वारा किसी निश्चित अभिप्राय से प्रयोगशाला में निर्मित वायरस को कृत्रिम वायरस कहते हैं।विदेशी प्रयोगशाला में कृतघ्र दुराचारियों द्वारा उत्पन्न घातक नोबेल कोरोना वायरस सार्स कोव-२ चमगाइड द्वारा प्राकृतिक रूप से विकसित हुआ, जिस पर प्रयोगशाला में स्पाइक चिपकाकर उसे अत्यधिक संक्रामक और घातक बना दिया जिसकी चर्चा आज विश्व में है। जानलेवा बनाने का प्रयोजन (१) जैविक हथियार से पूरे विश्व में अप्रत्यक्ष युद्ध छेडऩा। (२) प्राणियों के मौत से आतंक फैलाना। (३) विकासशील देशों के विकास को रोकना। (४) कोरोना के उपचार के लिए वैक्सीन, दवाएं, चिकित्सा के उपकरण बनाकर विश्व बाजार में नये व्यापार का सृजन करना। वायरस वृद्धि में प्रमुख तीन कारण- (१) स्वास्थ्य शिक्षा का आभाव (२) हठधर्मिता (३) कोरोना का जाप | स्वास्थ्य शिक्षा का अभाव- अज्ञानता सभी विपत्तियों की जड़ है। जब स्वास्थ्य वायरस का ज्ञान न हो तो रोकथाम कठिन हो जाता है। हठधर्मिता- कुछ लोगों को अच्छी बातें समझ में नहीं आती वह अपने को बुद्धिमान और दूसरों को मूर्ख समझते हैं, नाक, मुंह खोलकर घूमना मास्क नहीं लगाना, इधर-उधर थूकना, गन्दगी फैलाना इनकी जन्मजात आदत है। यह स्वयं संक्रमित हो संक्रमण फैला रहे हैं। यह कर्म इनसानियत के खिलाफ है। कृपया मास्क पहने, सुरक्षित रहें। कोरोना नाम का अखण्ड जाप- यह कर्म कोरोना को बढ़ाने में किस प्रकार सहायता कर रहा है। नाम से बड़ी शक्ति है। इसकी महिमा अनन्त। राम न सकहिं नाम गुन गाई। आज दिन-रात समाचार के सभी चैनल, नगर के कुछ खास चौराहों पर कोरोना के प्रचार में कोरोना के नाम का अनन्त जाप माइक द्वारा किया जा रहा है। इसके नाम की ध्वनि से लोगों के मन-मस्तिष्क पर नकारात्मक प्रभाव को उत्पन्न कर इम्यून पावर को क्षति पहुंचा है। कोरोना का नाम, आकाश, वायु, शरीर को दूषित कर रह है कैसे? आकाश-सभी अवकाश को आकाश कहते हैं। वायु- वायु का ज्ञान हमें स्पर्श से होताहै। स्पर्शवती वायु:। वायु का गुण स्पर्श नाम है। वायरस का संक्रमण स्पर्श से होता है। स्पष्टीकरण-ध्वनि के बिना नाम का उच्चारण नहीं हो सकता। यदि आकाश न हो तो शब्द ध्वनि नहीं हो सकती। जैसे बांसुरी के भीतर आकाश होने के कारण ही उससे शब्द निकलते हैं। नाम के उच्चारण से उस व्यक्ति की दृष्टि आपकी ओर तुरन्त हो जाती है। यदि बार-बार नाम ले तो जो ध्वनि आकाश में गूंजती है उसकी प्रतिध्वनि की तरंगे भी आकाश में गूंजती है पुन: उसकी प्रतिध्वनि की तरंगे भी आकाश में गूंजती रहेंगी और वायु के माध्यम से आपको स्पर्श करती रहेंगी। वैज्ञानिक तथ्य- नाम की संरचना शब्द से होती है। शब्द को ध्वनि कहते हैं। वैज्ञानिक दृष्टि से शब्द का नाम कभी नहीं होता, उसकी तरंगे आकाश में गूंजती रहती हैं। जैसे ऋषियों की वाणी आज भी आकाश में विद्यमान है, सुनायी इसलिए नहीं देती, क्योंकि यह ध्वनि तरंगे रेडियो फिक्वेंसी में होती हैं। इसी प्रकार कोरोना शब्द भी अखण्ड जाप होने से ब्रह्माण्ड के वायु में विद्यमान होकर हमारे शरीर को स्पर्श कर रही है। वैज्ञानिक तथ्य- वायरस सूक्ष्म से सूक्ष्म कण है। इसे अणु-परमाणु कह सकते हैं। परमाणु की संरचना में इलेक्ट्रान, प्रोटान और न्यूट्रान होता है। परमाणु के बाहरी कोश में इलेक्ट्रान रियेकशन में सक्रिय भूमिका में होता है। स्पर्श के प्रभाव को अर्थ ही नहीं माना जा सकता है। वायरस से बचने का सर्वोत्तम उपाय मास्क है। मास्क नाक मुख दोनों को ढक लेता है जिससे विषाणु श्वसन संस्थान में नहीं पहुंच पाते। सुरक्षा की दृष्टि से यह कवच का काम करता है। श्वास नलिका द्वारा वायरस प्राणी कोशिका प्रविष्ट होकर उपद्रव करने लगता है जैसे नाक बंद होना, गले में दर्द, खासकर कुछ भी निगलने में कठिनाई, सीने में जकडऩ, दर्द सांस नली सिकुड़ जोने से सांस लेने में तकलीफ और फेफड़े पत्थर जैसा कठोर हो जाता है। चिकित्सा की भाषा में इसे फाइब्रोसिसक कहते हैं स्वासारोध के कारण हार्ट फेल होकर रोगी की मौत हो जाती है। बच्चे अनाथ होकर होने लगते हैं। पूरे परिवार में अन्धकार और शोक के सिवाय कुछ भी नहीं बचता। अत: जीवन रक्षा के लिए मास्क लगाना सरल उपाय है। संक्रमित रोगी के नाक, मुख द्वारा सांस से निकले हुए ड्रापलेट का रेंज दो गज के भीतर रहता है, जिससे रोग संक्रमण हमारे शरीर तक नहीं पहुंच पाता अत: दो गज की दूरी बहुत है जरूरी। स्वच्छता स्वास्थ्य की कुंजी है। हाथ के बिना कोई भी कार्य नहीं हो सकता। स्वाभाविकत रूप से हाथ का स्पर्श प्राय: होता है। अत: संक्रमण से सुरक्षित रहने के लिए साबुन पानी से नियमित हाथ होना चाहिए। सैनिटाइजर कोरोना के खोपड़ी को फोड़ देता है, अर्थात् वायरस के स्पाइक प्रोटीन को नष्ट कर देता है। अत: वायरस को नष्ट करने वाला रसायन है। इसका मूल घटक आइसोप्रोपेनाल, एथेनाल, एलोवेरा आदि है। दसे पीडि़त रोगी के बलगम, थूक से ड्रापलेट द्वारा संक्रमण फैलने का खतरा बना रहने के कारण इधर-उधर थूकना किसी की जान ले सकता है। दूसरे प्रदेश से आये संक्रमण से संदिग्ध व्यक्ति को किसी निश्चित स्थान पर १४ दिनों तक अलग रखना क्करंटाइन होता हे। इसका विशेष प्रयोजन संक्रमण को फैलने से बचाव करना है। होम आइसोलेशन का अर्थ अपने घर में अलग व्यवस्था देना। यह तब किया जाता है जब अपने घर परिवार में ही कोई व्यक्ति संक्रमित हो। होम आइसोलेशन से परिवार के दूसरे लोगों की संक्रमण से सुरक्षा रहती है। सोशल डिस्टेंसिंग का अच्छा उदाहरण है। इससे संक्रमित लोगों के सम्पर्क का खतरा नहीं होता है। हम पूर्णत: सुरक्षित हो जाते हैं। अत: अत्यन्त आवश्यक है आवश्यक होने पर ही अपने घर से बाहर निकले।", 
  "Topic13": "इस प्रकार जलवायु का असर पेड़-पौधों और फसल पर होता है। वैसे ही परिवेश का असर आदमी पर होता है, आदमी अपने परिवेश के अनुसार जीता है। आज के दौर का परिवेश वर्तमान पीढ़ी एवं आने वाली पीढ़ी के जीवन को तय करता है। आज जब हर तरफ महंगी, बाजारवाद एवं मुनाफाखोरी का हाहाकार मचा है, आदिम युग के समान आधुनिक भारत में भोजन एक जरूरत नहीं, बल्कि महंगी के कारण मानव की मुख्य समस्या बन गयी है। कोरोना काल में आदमी अब भोजन मजबूत शक्तिशाली बनने के लिए नहीं कर रहा है। बस जीने के लिए भोजन कर रहा है, क्योंकि कोरोना काल में एक ओर जहां लाखों लोग बेरोजगारी हुए हैं वहीं आय के संसाधन भी काफी कम हुए हैं लोग बचत का एवं घराउ दाम निकाल कर भोजन जुटा रहे हैं। ऐसे में महंगी की मार अलग झेल रहे हैं यही कारण है कि देश में कुपोषण की संख्या में खासा वृद्धि हुई है वहीं भूख और भोजन की समस्या से बाल मजदूरी में बच्चों की संख्या में लगातार इजाफा हो रहा है। कोरोना काल में खाद्य पदार्थों पर महंगी में बेतहाशा वृद्धि हुई, जो विगत कई वर्षों की तुलना में अत्यधिक रही। कोरोना काल में पेट्रोल-डीजल के मूल्य में लगातार इजाफा होता रहा कि देश में १०६ रुपये लीटर पेट्रोल बिकने लगे, वहीं खाद्य तेल की दर में ८०-१०० फीसदी की वृद्धि दर्ज हुई। इस पर शासन तंत्र का कहना है कि अब शासन ने खाद्य तेल में मिलावट बन्द कर दी है जिससे आगे किसानों को लाभ होगा तो फिर क्या कोरोना काल के पूर्व देशवासी शासनतंत्र के निगरानी में मिलावटी खाद्य तेल का उपयोग करते थे। यह सोचने का विषय है। ऐसे ही पेट्रोल-डीजल की कीमत पर टीकाकरण एवं विकास का हवाला शासन तंत्र द्वारा दिया जाता है। कोरोना काल में देश लाकडाउन के दौर से गुजर रहा है। इस दौरान सभी कुछ बंद रहते हैं आदमी की अधिकतर खरीदारी में खाद्य पदार्थ और दवाएं मुख्य रहीं। ऐसे में देश के शासन तंत्र को सीधे कर में जीएसटी द्वारा सौ फीसदी से ऊपर इजाफा हुआ, जो लगभग एक लाख करोड़ है। महंगी के लिए बाजार कर, मुनाफा आवश्यक का मूल्यांकन करने पर सतही स्तर पर महंगी एवं उसके असर का विचार करने की आवश्यकता है। महंगी के लिए जिम्मेदार कारकों में पहला पेट्रोल-डीजल के मूल्यों में बेतहाशा वृद्धि है तो दूसरा आर्थिक घोटाले एवं आर्थिक धोखाधड़ी है। तीसरा निजीकरण के लिए पूंजीवादी संस्कृति के निर्माण में उद्योगपतियों को अनियंत्रित मुनाफा लेने की छूट। चौथा कारक है शासन तंत्र द्वारा कर के नये प्रावधान यह सभी कारक एक-दूसरे से जुड़ाव रखते हैं, जो अर्थव्यवस्था को प्रभावित करते हैं। मूलत: यह पूंजीवादी संस्कृति में मुनाफे की सभ्यता का विकास करते हैं। इन्हीं कारणों में महंगी विगत कई वर्षोंके तुलना में चरम पर है। इसमें आर्थिक घोटालों पर रोक लगाना एवं उचित काररवाई की अत्यधिक आवश्यकता है, नहीं तो व्यक्तिगत लाभ की होड़ अर्थव्यवस्था को कमजोर करेगी। देश के पंजाब नेशनल बैंक की शाखा पीएनबी हाउसिंग फाइनेंस के चार हजार करोड़ के शेयर अमेरिकी कम्पनी को गुपचाप तरीके से बेचे जाने के कारण पंजाब नेशनल बैंक को कई हजार करोड़ का नुकसान हुआ। साथ ही पीएनबी हाउसिंग फाइनेंस के मालिकाना हक पर भी असर पडऩे की सम्भावना होने लगी, जिसका असर सामूहिक रूप से आम बचत कर्ता एवं बैंक उपभोक्ता पर पड़ेगा। ऐसे ही स्टेट बैंक आफ इण्डिया के कार्ड एवं पब्लिक इश्यू में हुए हेरा-फेरी का असर उपभोक्ता एवं देश की अर्थव्यवस्था जुड़ा है। सेबी के जांच में आया कि देश के प्रमुख उद्योगपति गौतम अड़ानी की कम्पनी में ४३५०० हजार करोड़ के रकम का निवेश मारीशस के एक फर्म से होता है जिसके मालिक का पता नहीं, यह बेनामी फंडिंग से देशकी अर्थव्यवस्था पर भी असर पड़ता है लेकिन यह पहली घटना नहीं है। वर्ष २०२० में हाथरस काण्ड के समय प्रवर्तन निदेशालय की रिपोर्ट में कहा गया था कि हाथरस मामले में जातीय दंगे फैलाने के लिए मारीशस से सौ करोड़ से अधिक की फण्डिंग हुई। इस कारण मारीशस से जुड़ी इन घटनाओं का होना चिन्ता एवं गहन का विषय है, क्योंकि इससे देश की व्यवस्था अनियंत्रित होती है जिसका असर देशवासियों पर पड़ता है। इस प्रकार सभी आर्थिक अपराध देश की अर्थव्यवस्था के साथ अपराध तो है ही साथ ही करोड़ों आमजन के साथ जो इससे प्रभावित होते हैं ऐसे में शासन तंत्र को आर्थिक घोटालों से प्रभावित लोगों को मुआवजे की व्यवस्था देनी चाहिए। आर्थिक अपराध, महंगी का प्रमुख कारक है। देश का शासन तंत्र निवेश के लिए लगातार निवेशकों को आमंत्रित कर रहा है लेकिन क्या शासन तंत्र उनके लिए कानून और व्यवस्था को मजबूती के साथ तैयार किया है, क्या नये माहौल में नयी स्थितियों से निबटने के लिए भी तैयारी की है। यह भी ध्यान देना होगा, क्योंकि ब्रिटेन की केचर्न एनजी पीएलसी के द्वारा न्यायाधिकरण में देश के हार के कारण लगभग सौ करोड़ डालर से ऊपर की देनदारी तय हुई है। इतने गम्भीर मामले पर शासन तंत्र द्वारा कुछ मीन कहा जाना, सोचने का विषय है। ऐसी स्थिति में शासन तंत्र को जांच-परख कर निवेशकों को आमंत्रित करना चाहिए। केचर्न को १.२ अरब डालर की देनदारी निवेशकों के प्रति सतर्कता बरतने का संकेत है। देश में जब कोरोना संक्रमण तेजी से फैल रहा था तब आवश्यक दवाओं और आक्सीजन का कालाबाजारी जोरों पर था। साथ ही निजी अस्पताल ओवर बिलिंग कर इलाज के नाम पर मोटी रकम कमाने में लगे रहे। वह आपदा को कमाई के अवसर के रूप में ले रहे थे। लेकिन एकाध मामले ही पकड़ में आये, बाकी सब ठीक रहे। देश में खबरें विभिन्न अपराधिक मामलों से भरी पड़ी मिलती है। देश में आर्थिक अपराध एवं साइबर अपराध भी जोरों पर है। डिजिटल भारत में अपराध पर नियंत्रण न कर पाने से आम जन सदमे एवं भय में जी रहा है। विगत २९ जनवरी, २०२१ को इसराइल दूतावास के पास बम विस्फोट हुआ। बम रखने वाले की तस्वीर सीसी टीवी कैमरे में कैद है फिर भी साढ़े चार माह बाद तक अपराधी देश की पुलिसके पकड़ से बाहर थे जिस कारण पुलिस को दस लाख का ईनाम घोषित करना पड़ा। जब इतने संगीन अपराधिक मामले में यह हाल है तो अन्य अपराधिक मामलों का कहना ही क्या। न्यायिक अभिरक्षा में बन्द अपराधियों को जेल में हथियार उपलब्ध होना एवं जेल में हत्याओं का होना, व्यवस्था के स्थिति को दर्शाता है। जब देश के शासन तंत्र को आवश्यक वस्तु की कालाबाजारी पर सख्त काररवाई की गुहार लगानी पड़ रही है तब ऐसी व्यवस्था प्रणाली में आमजन को किस हालात का सामना करना पड़ता है तथा माहौल के मनमानी को समझा जा सकता है। देश के सर्वोच्च अदालत में श्रीराम जन्मभूमि स्थान पर मन्दिर निर्माण करने का निर्णय दिया गया। अदालत के निर्देशानुसार केन्द्र सरकार द्वारा मन्दिर निर्माण के लिए एक ट्रस्ट का गठन किया गया। अभी मामला आया है कि श्रीराम मन्दिर निर्माण ट्रस्ट द्वारा कुछ और भूमि क्रय किया गया है तब सवाल उठता है कि श्रीराम मन्दिर निर्माण ट्रस्ट को आवंटित भूमि के अतिरिक्त का क्या भूमि क्रय करने का अधिकार प्राप्त था। भूमि खरीद में घोटाले का आरोप लगने पर सार्वजनिक तौर पर श्रीराम मन्दिर निर्माण ट्रस्ट के सचिव द्वारा यह कहा जाना कि हम पर महात्मा गांधीके हत्या के आरोप लगे। आरोकी हम चिन्ता नहीं करते। जबकि देश जानता है कि महात्मा गांधी की हत्या ३० जनवरी, १९४८ को एक सिरफिरे द्वारा की गयी। उस पर हत्या का आरोप सिद्ध हुआ और उसे फांसी दी गयी। क्या श्रीराम मन्दिर निर्माण ट्रस्ट के वर्तमान सचिव के ऊपर भी उपरोक्त मुकदमे में आरोप लगे थे तो इस तरह का बयान ऐसे महत्वपूर्ण पद पर बैठे व्यक्ति द्वारा दिया जाना चिन्ता का विषय है।", 
  "Topic14": "देश में बैंकिंग प्रणाली का इतिहास दो सौ वर्ष से भी पुराना है जब देश में पहली बार सन् १८०६ में बैंक आफ बंगाल शुरू हुआ। देश में नवआर्थिक स्थिति को देखते हुए रिजर्व बैंक आफ इंडिया ऐक्ट १९३४ के अनुसार भारतीय रिजर्व बैंक की स्थापना एक अप्रैल, १९३५ को कोलकाता में हुई। बैंकों की उपयोगिता को देखकर उस दौर के कई राज्यों ने अपने बैंक की शुरुआत की जो बहुत लाभ में रहे, अपने ईमानदारी, पारदर्शिता और रकम की सुरक्षा के लिए जाने जाते रहे, जिन्होंने आमजन को बचत के लिए उत्साहित किया। देश की आजादी के बाद बैंकों की उसी प्रकार स्वायत्ता कायम रही और सन् १९४९ को भारतीय रिजर्व बैंक देश का राष्ट्रीय आर्थिक उपक्रम बना। बैंकों के कार्यप्रणाली उपयोगिता आवश्यकता को देखते हुए पहली बार १९५५ में इम्पीरियल बैंक आफ इण्डिया का भारतीय स्टेट बैंक के नाम से राष्ट्रीकरण किया गया। इसी प्रकार पुन: देशवासियों के सुविधाओं एवं उनके द्वारा बचत की गयी रकम को ध्यान में रखकर १४ जुलाई, १९६९ में १४ भारतीय बैंकों का राष्ट्रीकरण का फैसला लिया गया जिसने देश के आर्थिक ढांचा को मजबूत करने का काम किया था। भारतीय बैंकों द्वारा कमजोर तबके को सबल बनाने कार्य शुरू हुआ जिससे देश एक मजबूत अर्थव्यवस्था के साथ उभरकर वैश्विक पटल पर आया। बैंक अपने खाताधारकों के जमा पूंजी से चलता है जो खाताधारकों के धन की सुरक्षा की गारण्टी देता है तथा बदले में मूलधन पर ब्याज देता है, जो आमजन को खाता खोलकर बचत करने के लिए प्रेरित करता है। बैंक खाताधारकों के रकम को निजी क्षेत्रों में काम करने वाले व्यवसायियों को लोन के रूप में ऋण देकर नवव्यापार को बढ़ावा देता है तथा उनसे लोन को मात्रात्मक रूप में ब्याज पर मूलधन की रकम जोड़कर किस्त के रूप में वापस लेता है। यही व्यवसाय बैंक खाताधारकों के बचत धन से करता है। देश के विभिन्न क्षेत्रों में व्यापारिक ऋण देकर व्यापार में बढ़ावा देता है जिससे देश के आर्थिक स्तर में वृद्धि होती है। साथ ही नये रोजगार का सृजन भी होता है। मात्र इसी व्यवसाय के बल पर बैंक अपने सामान्य खाताधारकों को ब्याज के रूप में अच्छी रकम देकर मजबूत करता है लेकिन जब तय बकाया ब्याज पर मूलधन की किस्त नहीं चुकायी जाती है तो उसे एनपीए कहा जाता है। यानी बैंक का पैसा डूब गया। आईसीआरए एजेंसी के आंकड़ों के मुताबिक वर्ष २०१८ में भारतीय बैंकों का सबसे ज्यादा पैसा डूबा है। देश में आर्थिक धोखाधड़ी के मामलों को देखते हुए २०१४ में व्यवस्था की खामियों को दूर करने के लिए पीजे नायक समिति ने ८२ सिफारिशों की एक रिपोर्ट भारतीय रिजर्व बैंक के गवर्नर को सौंपी, जिससे बैंकों के धन की रक्षा हो सके तथा ऐसे प्रावधान का निर्माण हो सके जिससे देश का पैसा लुटेरे लोगों से बचाया जा सके। लेकिन उन ८२ सिफारिशों में से केवल चार-पांच की ही अभी तक लागू किया गया है। जबकि भारतीय रिजर्व बैंक ने एनुअल स्टैटिकल रिपोर्ट पेश किया जिसमें नानपरफार्मिंग एसेट का उल्लेख है  जो २०१४ से लेकर २०२० तक यानी विगत छह सालों में एनपीए की कुल रकम ४६ लाख करोड़ रही। २०१४ से २०१८ तक एनपीए सात लाख ३६ हजार करोड़ बढ़ा जो इसके बढऩे को दर १७८ फीसदी रही यही कारण था कि २७ सितम्बर, २०१९ को मुम्बई में रहने वाली ट्यूसन टीचर सुमनजी अपने पंजाब महाराष्ट्र बैंक के सामने खड़ी रो रही थीं कि उनका पैसा उनकी बेटी के एमबीए पढ़ाई के प्रवेश के लिए नहीं निकल पा रही थी। वजह था भारतीय रिजर्व बैंक ने पीएमसी बैंक के सभी मेजर बैकिंग पर रोक लगा दी थी जिसके चलते खाताधारक एक हजार रुपये से ज्यादा नहीं निकाल सकता था। आखिर यह हालात कैसे पैदा हुए इसके लिए कौन जिम्मेदार है, सोचने का विषय है। देश के बड़े बैंक जिनका अधिकतर लोन डूब गया है उसमें अन्य बैंक को समाहित किया जा रहा है जो किसी किसी भी प्रकार बैंकों के खाताधारकों के लेन-देन की चालू रखा जा सके और बड़े बैंक वित्तीय आपात की स्थिति में न पहुंच जाय। यह योजना वन नेशन, वन बैंक के नाम पर चलायी गयी, जो कहीं एनपीए के कारण लूटे बैंकों को चालू रखने की कवायद मात्र तो नहीं है। भारतीय रिजर्व बैंक के गवर्नर ने कोरोना काल के उपरान्त कहा कि वित्तीय स्थिरता कायम रखने के लिए पूरी तरह प्रतिबद्ध है इसके लिए बैंकों को अग्रिम बफर के रूप में संसाधन जुटाने की जरूरत है। देश के वित्तीय संस्थानों को आर्थिक वृद्धि को आगे बढ़ाने के लिए कठिन हालात से जूझना होगा एनपीए के वजह से बैंकों पर बहीखातों पर काफी दबाव पड़ा है। इससे बैंकों की पूंजी घटी है शायद यही कारण है कि अबतक शेयर में निवेशकों के २.२३ लाख करोड़ रुपये की पूंजी डूब चुकी है। देश की मुद्रा रुपया में भी गिरावट देखने को मिल रही है। विदेशी मुद्रा भण्डार में भी २१ करोड़ डालर घटा है। बहुमूल्य धातु सोना एवं चांदी में लगातार गिरावट देखने को मिल रही है। इन सभी गिरते आर्थिक हालात के लिए कहीं न कहीं एनपीए एक मुख्य कारक है जिसके कारण देश में आर्थिक अस्थिरता का माहौल व्याप्त है। एनपीए यानी जब कोई व्यक्ति या संस्था किसी बैंक से लोन लेकर उसे वापस नहीं करती हैं तो उस लोन खाता को बन्द कर दिया जाता है। इसके बाद उसकी नियमों के तहत धनप्राप्त करने की प्रक्रिया शुरू की जाती है। ज्यादातर मामलों में बैंक का मूलधन नहीं मिलता है। इस तरह बैंक का पैसा डूब जाता है और बैंक घाटे में चला जाता है कई बार बैंक बन्द होने की कगार पर पहुंच जाते हैं। इसमें सबसे अधिक परेशान आम खाताधारक होता है। षट्पदीवाद के अनुसार देश के आधारभूत लक्ष्यों की सिद्धि के लिए राज्य का कर्तव्य है कि वह आर्थिक क्षेत्रों में नियोजन, निर्देशन, नियमन, नियंत्रण का सामान्यत: तथा विशेष क्षेत्रों और स्थितियों में स्वामित्व एवं प्रबन्ध का भी दायित्व ले जिसने पूंजीवाद को व्यक्तिवाद माना है साथ ही स्वतन्त्रता एवं समानता को परस्पर पूरक बनाने पर जोर देता है। जो इस प्रकार की बैंकिंग धोखाधड़ी के कारण सम्भव कैसे हो सकता है, क्योंकि रियल्टी क्षेत्र के कर्ज के मामले में एनपीए जून २०१८ में ५.७४ फीसदी की तुलना में जून २०१९ में ७.५ फीसदी हो गया, जिस कारण भारतीय स्टेट बैंक को सिर्फ ६१ फीसदी का घाटा हुआ। ऐसे ही हालात लगभग सभी क्षेत्रों का है यह सोचने का विषय है। आखिर लोन कैसे दिया जाता है कि देश का पैसा डूब जाता है। बैंक का घाटा होता है और आम खाताधारकों को समस्याओं का सामना करना पड़ता है। इन कारकों का असर बैंक और उसकी कार्यप्रणाली पर पड़ा है। साथ ही आमजन पर भी दिखने लगा है। यही कारण है कि जनधन में खुले खातों में लगभग दस करोड़ से ऊपर खाते बन्द हो गये हैं तथा अधिकतर बन्द होने के कगार पर हैं। ऐसे में देश आत्मनिर्भरता के लक्ष्य को कैसे प्राप्त करेगा। यह भी समझने का विषय है। एनपीए को लेकर जो काररवाई हो रही है सिर्फ वही काफी नहीं है, बल्कि जो कानून और नियम भारतीय रिजर्व बैंक के सुरक्षा के लिए बने हैं उनका पूर्ण अनुपालन शासन तंत्र की जिम्मेदारी बनती है। यदि लोन धारक लोन नहीं चुकाता है तो समूचा शासन तंत्र क्या कर रहा है, क्योंकि आर्थिक अपराध का सीधा मतलब है देशके आम खाताधारकों एवं आमजन जो विभिन्न रूपों में देश को धन देता है। उनके साथ अपराध ऐसे में यह लूट सिर्फ बैंक के साथ न होकर देश एवं देशवासियों के साथ है जो एक नये प्रकार की विषमता एवं संस्कृति को जन्म दे रही है। वहीं दूसरी तरफ ऐसे व्यक्ति एवं संस्थाएं हैं जो बैंकों को लूट रहे हैं फिर भी उनका नाम बैंक बताने से डरता है। ऐसे में सोचना होगा कि देश के ऐसे हालात के लिए जिम्मेदार वह कौन लोग हैं जो विदेशी सोच से देश का धन लूट रहे हैं, जो लूट में सहायक है वह भी लुटेरे से कम नहीं, ऐसे में अर्थव्यवस्था का पुनरावलोकन आवश्यक हो गया है, ताकि आमजन का आर्थिक शोषण से रक्षा हो सके। मजबूत बैंकिंग प्रणाली से ही देश की अर्थव्यवस्था को पटरी पर लाया जा सकता है।", 
  "Topic15": "संसद में पेगासस मामले को लेकर गतिरोध के हालात बने हुए हैं। भारी शोरशराबे और हंगामे के चलते संसद की कार्यवाही बार-बार बाधित हो रही है। इन हालातों में संसद का बहुमूल्य समय तो नष्ट हो ही रहा है, वहीं देश के आम आदमी से जुड़े अन्य महत्वपूर्ण मुद्दों को भी विपक्ष द्वारा नजरअंदाज किया जा रहा है। कोरोना काल में संसद का मानसून सत्र का आयोजन ही अपने में बड़ी बात है। लेकिन जिस तरह इस सत्र को बर्बाद किया जा रहा है, वह बड़ा अफसोसजनक है। यह चिंता का विषय भी है कि चंद लोगों की जासूसी के मामले को ज्यादा तूल देकर करोड़ों देशवासियों के उम्मीदों, आशाओं और सपनों पर पानी फेरने का काम हमारे माननीय कर रहे हैं। वहीं बड़ा सवाल यह भी है कि क्या कभी इस जासूसी मामले की सचाई सामने भी आ पायगी या फिर संसद का सत्र खत्म होते ही विपक्ष इस मुद्दे को ठंडे बस्ते में रख देगा। जासूसी करवाने को सही नहीं ठहराया जा सकता। लेकिन सचाई यह भी है कि आजाद भारत की राजनीति में तमाम ऐसे प्रकरण हैं जब विभिन्न सरकारों ने फोन टेप करवाये। सचाई यह भी है कि उन मामलों का नतीजा क्या हुआ। चंद दिनों के शोर-शराबे के बाद मामला रद्दी की टोकरी के हवाले हो गया। विपक्ष का आरोप है कि इसरायली स्पायवेयर पेगासस के जरिये सरकार द्वारा राजनेताओं, पत्रकारों, सामाजिक कार्यकर्ताओं और न्यायाधीशों सहित उनसे जुड़े करीबी लोगों की जासूसी करवाये जाने का खुलासा नया नहीं है। दो साल पहले भी इसे लेकर हंगामा हुआ था किन्तु बात आयी-गयी होकर रह गयी। संसद के मानसून सत्र से पहले अचानक विदेशी माध्यमों से यह खुलासा हुआ कि उक्त स्पायवेयर का उपयोग भारत में भी हुआ। चूंकि स्पायवेयर की निर्माता कंपनी अतीत में यह स्वीकार कर चुकी है कि वह केवल सरकार को ही यह सुविधा प्रदान करती है इसलिए जैसे ही उक्त खबर आयी वैसे ही विपक्ष के साथ समाचार माध्यमों एवं न्यायापालिका में भी हडकम्प मचा। चूंकि ताजा खुलासा संसद के मानसून अधिवेशन के ठीक पहले हुआ इसलिए पहले दिन ही विपक्ष ने सदन नहीं चलने दिया। हालांकि केंद्रीय आईटीमंत्री अश्विनी वैष्णव ने संसद में किसी भी प्रकार की जासूसी से साफ इनकार कर दिया लेकिन बाद में उनका नाम भी उस सूची में आ गया जिनकी जासूसी किये जाने की बात उछली है। केन्द्र के साथ ही पूर्व सूचना प्रौद्योगिकी मंत्री ने भी सरकार प्रायोजित जासूसी की खबरों को आधारहीन बताते हुए, संसद सत्र के ठीक पहले उसे उजागर किये जाने पर सवालिया निशान लगा दिये। सूचना प्रौद्योगिकी के इस युग में व्यक्तिगत जानकारी के अलावा आर्थिक लेन-देन, व्यापारिक वार्तालाप, राजनीतिक चर्चाएं आदि गोपनीय नहीं रह गयी हैं। सोशल मीडिया पर लिखी या दिखाई गयी किसी भी सामग्री का विश्लेषण करते हुए व्यक्ति के बारे में तैयार किया गया ब्यौरा (डेटा) आज की दुनिया में सबसे ज्यादा बिकने वाली चीज है। इंटरनेट पर किसी उपभोक्ता वस्तु के बारे में जानकारी हासिल करते ही उससे जुड़े विज्ञापन आपके सोशल मीडिया माध्यम पर आने शुरू हो जाते हैं जिससे यह बात साबित हो जाती है कि इंटरनेट पर आपका हर व्यवहार सघन निगरानी में है और उसका व्यापारिक उपयोग भी धडल्ले से हो रहा है। लेकिन संदर्भित विवाद में जिस तरह की निगरानी की गयी उसका उद्देश्य चूंकि व्यापारिक न होकर सरकारी जासूसी बताया गया है इसलिए विपक्ष को सरकार की घेराबंदी करने का अच्छा अवसर हाथ लग गया। केंद्र सरकार और भाजपा तमाम आरोपों को झुठला रही है लेकिन जानकारी का स्रोत विदेशों में है इसलिए उसकी सफाई से विपक्ष का संतुष्ट नहीं होना स्वाभाविक है। हालांकि वह भी जानता है कि ऐसे मामलों में सचाई कभी सामने नहीं आती किन्तु सरकार पर हमला करने का मौका वह भी नहीं छोडऩा चाहेगा। संसद में मुख्य विपक्ष विपक्षी दल कांग्रेस भी दशकों तक केन्द्रीय सत्ता में रही है इसलिए उसे पता है कि सरकार का खुफिया विभाग (इंटेलीजेंस ब्यूरो) न सिर्फ राजनीतिक व्यक्तियों वरन उनके स्टाफ और संपर्कों के बारे में जानकारी एकत्र करता रहता है। जजों की नियुक्ति के पूर्व उनकी भी निगरानी खुफिया तौर पर करवायी जाती है। लेकिन मौजूदा विवाद में चूंकि विदेशी स्पायवेयर से जासूसी करवाने का आरोप है इसलिए वह सतही तौर पर तो गम्भीर लगता है। लेकिन उसका खुलासा भी विदेशी माध्यमों से हुआ है इसलिए पटाक्षेप भी विकीलीक्स प्रकरण जैसा ही होगा। इस सबके बावजूद भारत सरकार को इस बारे में स्पष्ट  करना चाहिए कि उसके द्वारा पेगासस के जरिये जासूसी करवायी गयी या नहीं? हालांकि ऐसे मामलों में हर सरकार गोपनीयता बनाये रखती है। सारे खुफिया विभाग मंत्रालय के अधीन होने के बाद भी पुरानी सरकार के समय एकत्र की गयी जानकारी इसीलिए सार्वजनिक नहीं होती। ज्ञातव्य है कि वर्ष २०१९ में भी ह्वाट्सएप ने अपने उपयोगकर्ताओं को स्पाइवेयर से जुड़ी चिंताओं के बाबत अवगत कराया था। इतना ही नहीं, अपने प्लेटफॉर्म के दुरुपयोग का आरोप लगाते हुए इसराइली फर्म के खिलाफ मामला भी दर्ज कराया था। ऐसा भी नहीं है कि सरकारों द्वारा अपने विरोधी राजनीतिक दलों के नेताओं की जासूसी करने के आरोप पहली बार सामने आये हों। जासूसी यूं भी शासन तंत्र का अभिन्न हिस्सा होता है। मनमोहन सिंह की सरकार के समय वित्तमंत्री प्रणब मुखर्जी की टेबिल पर जासूसी उपकरण लगाये जाने का मामला उठा था। प्रणब मुखर्जी की शिकायत पर मनमोहन सिंह ने खुफिया विभाग से जांच करवाकर यह सफाई भी दी थी कि वैसा कुछ भी नहीं हुआ। उस कारण चिदम्बरम और मुखर्जी के बीच तनातनी भी हुई थी। रही बात आरोप-प्रत्यारोप की तो राजस्थान में पायलट समर्थक विधायक भी मुख्य मंत्री उनके फोन टेप करवाने का आरोप लगा चुके हैं। इस बीच ट्विटर पर छत्तीसगढ़ में सत्ता परिवर्तन के बाद कांग्रेस की सरकार बनते ही सामने आया अवैध फोन टेपिंग का मामला वायरल होने लगा है। एक यूजर भट्ट ने वर्ष, २०१९ में विवादों में आये छत्तीसगढ़ के फोन टेपिंग मामले पर ट्विट करते हुए राहुल पर तंज कसा है। छत्तीसगढ़ में सत्ता परिवर्तन के बाद कांग्रेस सरकार ने नागरिक आपूर्ति निगम में हुए करोड़ों के घोटाले में जांच के आदेश दिये थे। इसकी जांच ईओडब्ल्यू कर रहा था। तब आरोप लगे थे कि आईपीएस गुप्त यानी तत्कालीन डीजी ईओडब्ल्यू आरोपियों के फोन टेप करा रहे हैं। इस मामले में उनके खिलाफ जांच शुरू हो गयी थी। तब गुप्त ने तर्क दिया था कि फोन टेपिंग सीएस और एसीएस के आदेश पर हुई, इसलिए उसे गलत नहीं ठहराया जा सकता है। गुप्त पर आरोप था कि उन्होंने महत्वपूर्ण पदों पर रहते हुए गैरकानूनी तरीके से आम लोगों के फोन टेप करवाये। अपने निजी स्वार्थ के लिए मोबाइल पर होने वाली बातें सुनी। चूंकि अभी संसद चल रही है इसलिए विपक्ष भी सरकार पर हावी होने का अवसर नहीं गंवाना चाहेगा परन्तु जैसा होता आया है इस मामले पर भी कुछ दिन के हल्ले के बाद परदा पड़ जाय तो आश्चर्य नहीं होगा क्योंकि जासूसी करने और करवाने वाले अक्सर सुबूत नहीं छोड़ते। तमाम दूसरे मामलों की तरह इस मामले की सचाई सामने नहीं पायगी। हां इस बीच संसद का मूल्यवान समय जरूर नष्ट हो जायगा।", 
  "Topic16": "स्वतन्त्रता प्राप्ति के बाद अधिकांश नेता देश सेवा एवं देश भक्ति की भावना से लबरेज रहे। किन्तु कुछ चोटी के नेताओं ने अपनी धमक एवं धनबल के चलते उन्हें अपने इरादों में कामयाब नहीं होने दिया। फलस्वरूप लोकतंत्र एक पार्टी एवं एक परिवार की विरासत बनकर रह गया। यह भी नहीं कहा जा सकता कि उनके कार्यकाल में विकास कार्य नहीं हुए किन्तु वह विकास सत्ताधीशों की विचारधारा के अनुरूप ही हुए। आम जनता की भावना से उन्हें कुछ भी लेना-देना न था। जिन्होंने सत्ता के लोभ में देश का बंटवारा तक स्वीकार कर लिया उनके इसकी उम्मीद भी कैसे की जा सकती थी। उन्होंने सत्ता कायम रखने के लिए अंगे्रजों की फूट डालों और राज करो की नीति को बदस्तूर जारी रखा। सुख की लालसा हर इनसान में स्वाभाविक रूप से निहित रही है चाहे वह शारीरिक हो, मानसिक अथवा सत्ता का सुख हो। फलस्वरूप राजनेताओं के मुंह में सत्ता का खून लग गया जो निरन्तर विस्तार पाता जा रहा है। वह शाही जीवन जीने के आदी बन चुके हैं। सादा जीवन उच्च विचार एवं त्याग तपस्या के भाव पूर्णत: तिरोहित हो चुके हैं। राजशाही की मानसिकता के चलते ही कुर्सी के लिए झूठ-फरेब, मार-काट, ईष्र्या एवं द्वेष दिनों दिन परवान चढ़ रहे हैं। देश और प्रदेश की तो बात ही छोड़ दें गांवों में होने वाले पंचायत चुनावों में भी लूटपाट, ईष्र्या-द्वेष, अपहरण एवं हत्याओं का दौर चल पड़ा है। बाहुबल, गबन एवं भ्रष्टचार गांवों की नियति बन चुके हैं खेतिहर किसान भी राजनीति की तुलना में कृषि कार्य को तुच्छ मानने लगा है। ईष्र्या-द्वेष, जातिवाद, असुरक्षा एवं बेरोजगारी से त्रस्त गांव का युवा शहरों की ओर पलायन करने लगा है जिससे देश एवं प्रदेश को दोहरा नुकसान हो रहा है। पहला यह कि गांव की खेती अशक्त एवं वृद्धजनों के मत्थे आ पड़ी है जिससे बहुतेरे खेत-खलिहान अव्यवस्था एवं उचित देखरेख के अभाव में नष्ट होते जा रहे हैं। दूसरी तरफ शहरी गरीबों की नौकरी एवं व्यवसाय पर ग्रामीण युवाओं का आधिपत्य बढऩे लगा है, क्योंकि अधिकांश अपने खेतों को बेचकर धन को व्यापार में लगा रहे हैं। क्योंकि वर्तमान दौर में धन का महत्व ज्ञान से अधिक हो चुका है। फलस्वरूप ज्ञान एवं शिक्षा के क्षेत्र में भी भारी गिरावट आने लगी है। किसी भी स्रोत से धन प्राप्त कर लेना आमजनों की मानसिकता बन चुकी है। आज की शिक्षा प्रणाली से नैतिकता एवं ईमानदारी के अध्याय हटाकर अर्थोपार्जन के गुर सिखाये जा रहे हैं। यह भी सत्य है कि वर्तमान दौर में अर्थ की महत्ता बढ़ी है किन्तु अर्थ अज्ञानियों एवं संवेदना से हीन व्यक्तियों को प्राप्त होता है तो उसके दुष्परिणाम भी सामज को झेलने पड़ते हैं। कटु सत्य यह भी है कि राजनेताओं की मानसिकता के चलते ही शिक्षा का ह्रास हो रहा है। संकट के इस दौर में राष्ट्रीय स्वयं सेवक संघ ने अपनी राष्ट्रभक्ति एवं देश प्रेम के चलते राजनीति में दखल देना शुरू कर दिया है जबकि उसका उद्देश्य राजनीति करना नहीं है किन्तु देश की दुर्दशा से द्रवित होकर उसने अपने चहेतों एवं अनुयाइयों को राजनीति में प्रवेश दिला दिया है। क्योंकि सत्ता में पकड़ के अभाव में तो भ्रष्टाचार पर काबू पाया जा सकता है, न ही हालातों में बदलाया लाया जा सकता है। राष्ट्र के प्रति समर्पित प्रधान मंत्री की ही देन है जो असम्भव को सम्भव करने के प्रयास में लगे हैं। चूंकि शीर्ष नेतृत्व की मानसिकता से प्रेरित लोगों का वर्चस्व है अत: उसमें भ्रष्टाचार नगण्य है किन्तु कई छुटभैया नेता, सरकारी कर्मचारी एवं प्रशासनिक अधिकारियों के भ्रष्टाचार में लिप्त होने के अनेकों वाकये हो रहे हैं जिन पर लगाम लगती प्रतीत नहीं हो रही है। यद्यपि नोटबंदी जैसा कड़ा एवं अप्रिय कदम उठाकर उन्होंने देश के लुटेरों एवं आतंकवादियों की कमर किसी हद तक तोड़ दी है। किन्तु कड़े कानूनों तथा उनके अनुपालन के अभाव में उनकी योजनाओं में निरन्तर सेंध लग रही है। माना कि सहायता राशि लाभार्थियों के खाते में सीधे ट्रांसफर करने से बिचौलियों का वर्चस्व खत्म हो चुका है किन्तु लाभार्थी की चयन प्रक्रिया में ही वे अच्छी खासी धन उगाही कर ले रहे हैं। बीपीएल कार्ड की बात करें तो पेट्रोल एवं डीजल गाड़ी धारकों के भी बीपीएल कार्ड धड़ल्ले से बनाये गये हैं। आयुष्मान योजना में भी अपात्रों को गोल्डेन कार्ड देने एवं फर्जी बिलों पर भुगतान लेने के किस्से आम हो चुके हैं। सत्ताधीशों एवं शासन एवं प्रशासन से अपराधियों की सांठ-गांठ आज भी नासूर बनी हुई है। न्यायालयों के फैसले भी सशक्त पैरवी करनेवालों एवं बेतहाशा धन खर्च करने वालों के पक्ष में होना भी अत्यन्त पीड़ादायी है। रसूख एवं धनबल के चलते जो अपराधी बाइज्जत बरी हो जाते हैं उनके विरोधियों एवं गवाहों की दुर्दशा तो होती ही है वे संसद एवं विधानसभा के चुनावों में भी दहशत के बल पर जीत हासिल कर लेते हैं। इस प्रवृत्ति के लोग सत्ता के गलियारे तक आसानी से पहुंच जाते हैं और जिन प्रशासनिक अधिकारियों ने जान पर खेलकर इन्हें पकड़वाया था एवं जेलों में ठूंसकर यातनाएं दी थी, ताकि यह दुबारा अपराध करने का साहस न कर सकें। वह ही इनकी सुरक्षा में लगा दिये जाते हैं। उनकी कर्तव्यनिष्ठा, आत्मसम्मान एवं साहस को कितनी गहरी चोट पहुंचती होगी ऐसे लोगों की सुरक्षा एवं सम्मान करने में, इसका अन्दाजा आसानी से लगाया जा सकता है। आज धन की हवस के चलते घृणित से घृणित अपराधी का भी बचाव करने में अधिवक्तागणों को तनिक भी हिचक नहीं होती और पेशे का हवाला देते हुए वे डंके की चोट पर उसका केस लड़ कर उसे बचा लेते हैं। आंकड़े बताते हैं कि लगभग ४० से ५० प्रतिशत सांसदों एवं विधायकों के ऊपर अनेक आपराधिक मुकदमें चल रहे हैं। परन्तु वह बड़ी ही शान से यह कहने में तनिक भी नहीं हिचकते कि राजनीतिक प्रतिद्वंदिता के चलते ही उन पर यह मुकदमे लादे गये हैं। बाहुबली स्वयं को हक्र्युलिस बताते हुए यह घोषणा करते रहते हैं कि हम तो कमजोरों एवं पीडि़तों के मददगार हैं। जिस देश और प्रदेश की सत्ता ऐसे माननीयों के हाथों में होगी वहां न तो लोकतन्त्र का कोई अर्थ है, न ही संविधान के पालन की उम्मीद की जा सकती है। लोकतांत्रिक व्यवस्था में सभी को आर्थिक एवं सामाजिक समानता की बात कही गयी है। किन्तु वर्तमान में दोनों ही मुद्दे संविधान के पन्नों तक ही सिमटकर रह गये हैं। राजनेता जातिवादी एवं दलित राजनीति को हथियार बनाकर आम जनता में फूट एवं आक्रोश का सृजन करते हुए अपना उल्लू सीधा करने में लगे हैं। सामान्य परिस्थितियों में दलित उत्पीडऩ के मुद्दे भले ही महत्वहीन माने जाते हों किन्तु चुनाव नजदीक आते ही वह जोर पकडऩे लगते हैं। चुनाव जीतने के लिए विरोधी एवं सत्ताधीश दोनों ही डंके की चोट पर जातीय समीकरण साधने में लग जाते हैं। खुले आम जातीय गणना एवं आंकड़ों का दौर प्रारम्भ हो जाता है। राजनेता संविधान की धज्जियां उड़ाते हुए शहरों, गांवों एवं कस्बों तक में जातीय वोटों की गिनती एवं उन वोटों को साधन के प्रयास में लग जाते हैं। सत्ताधीश सुविधाओं का पिटारा खोलने में तनिक भी नहीं हिचकते। भोली-भाली जनता इस सोच में सम्भवत: दूर ही रहती है कि आखिर कुर्सी के लिए इतनी मारामारी क्यों है। आम जनता को इतना तो पता है कि लोकतन्त्र में किसी न किसी को तो सत्ता की बागडोर सम्भालनी ही है। साथ ही वर्तमान परिवेश में सभी एक ही थाली के चट्टे-बट्टे हैं। अत: देश एवं प्रदेश की चिन्ता छोड़कर वह अपने भविष्य की चिन्ता करते हुए बिरादरी एवं रिश्तेदारी को ध्यान में रखकर उसे ही वोट देते हैं जो भले ही देश को लूट ले किन्तु उन्हें अभय प्रदान करे। चुनाव आयोग लाख नियम बना ले। प्रशासन लाख उपाय कर ले किन्तु इस प्रवृत्ति को तभी समाप्त किया जा सकता है जब ईमानदार और समाजसेवी सत्ता के गलियारे तक पहुंच सके।", 
  "Topic17": "हमारे देश की यह नीति इस आधार पर काम कर रही है कि वर्ष २०४५ तक देश में बढ़ती आबादी पर लगाम लग सके, इस दिशा में ही हमारी सरकार कई कार्यक्रम तेजी से चला रही है। लेकिन इसका एक दूसरा पहलू भी है, जब आगे आने वाले वर्षों में शिशु जन्मदर में कमी आयेगी, उसके साथ युवा आबादी भी बुजुर्ग होती जायेगी तथा साथ-साथ हमारा मानव संसाधन भी कमजोर होता चला जायेगा, अत: आज हम जिसे सटीक तथा सही मान रहे हैं वह उचित नहीं है। उसमें कई खामियां नजर आ रही है। असल में हमें इस प्रकार जनसंख्या नीति बनानी चाहिए कि आगे आने वाले कई सौ वर्षों तक देश का परिदृश्य न बदले। हमारी इस दिशा में उचित सोच न होने के कारण ही वर्तमान में हमारे देश में युवा आबादी की भरमार है। लेकिन कुछ बीस-तीस वर्षों बाद यही आबादी बूढ़ी हो जायेगी। तब बुजुर्गों की भरमार हो जायेगी। यही वर्ष २०४५-२०५० के आस-पास शिशु जन्म दर में कमी आने का अनुमान है। जिसके कारण हमारे देश में बेतहाशा युवा आबादी की कमी आयेगी, जिसके कारण देश का परिदृश्य भी बदलेगा तथा विकास भी पिछड़ेगा। हमारे देश की जनसंख्या नीतियां मुख्य रूप से हम दो तथा हमारे दो या बेटा हो या बेटी एक ही अच्छे के आस-पास घूमती है। सरकारें मानती रही यह नीतियां काफी कामयाब रहीं। लेकिन देखा जाय, इसका विपरीत असर भी पड़ा। पंजाब, हरियाणा, हिमाचल प्रदेश, चंडीगढ़, दिल्ली, उत्तर प्रदेश, बिहार सहित देश के काफी भागों में लड़कियों की आबादी में कमी आयी, जिससे सेक्स अनुपात में संतुलन गड़बड़ाया, अब भ्रूण हत्या निषेध कानून इस अन्तर को पाटने की कोशिश में जुटा है। इस तरह हमारे देश में सेक्स अनुपात की परिभाषा प्रति हजार पुरुषों पर आधारित है, जबकि दुनिया के कई देशों में यह अनुपात प्रति हजार स्त्री तय है। एक बात और है कि हमारे देश में शिशु पंजीकरण प्रणाली की स्थिति भी बेहतर नहीं है। अधिकतर हम आंकड़े अस्पतालों से प्राप्त करते है। जबकि हमारे देश के कई पिछड़े क्षेत्रों में बच्चे की जनन प्रक्रिया घरों में ही होती है। जिससे आंकड़ों की गलतियों की गुंजाइश बनी रहती है। वर्ष २०१४ से पहले हमारी केन्द्र सरकारों में कमी भी देश की आबादी को विकास के हथियार के तौर पर इस्तेमाल नहीं किया। वर्ष २०१४ के बाद हमारी केन्द्र सरकार ने कई योजनाओं के माध्यम से देश की युवा आबादी को राष्ट्र की मुख्यधारा से जोडऩे का प्रयास किया तथा कुछ हद तक सफल भी रहे। इस क्षेत्र में चीन का उदाहरण बेहतर होगा। जिसमें कई वर्षों की बेहताशा बढ़ती आबादी का इस्तेमाल राष्ट्र के विकास के तौर पर किया तथा आज वह विकसित देशोंकी सूची में शामिल है। चीनने अपने विकास को निरन्तर बनाये रखनेके बाद यह फैसला लिया कि वह अपनी आबादी पर नियंत्रण भी लगायेगा तथा उसने लगाया भी। आज हमारे देश में हम दो हमारे दो विषय पर सहमति-सी बन गयी है। लेकिन दो कौन लड़का या लड़की, इस विषय पर राष्ट्र मौन है। क्या यह बेहतर नहीं होता कि हम जनसंख्या नीति पर व्यवहारिक सोच अपनाते हुए इस बातकी इजाजत देते कि बेटे तथा बेटी दोनों अनिवार्य है। हमारे देश में आबादी को प्रभावित करने वाले मुख्यत: तीन कारक है, आबादी की प्राकृतिक तौर पर वृद्धि, पलायन तथा भौगोलिक। देश की जनगणना को बुनियादी पृष्ठों से जोडऩे की जरूरत है। विशेषकर उदारीकरण के प्रभावों को समझने के लिए इसे और भी व्यापक धरातल तथा गहन तौर पर किया जाना चाहिए। आज वर्तमान में ऐसे बहुत से पृष्ठ है जिनका सीधा सम्बन्ध सामाजिक-आर्थिक सन्तुलन एंव खुशहाली के सूचकांक से है। उत्पादन तथा उपभोग दो मापदण्ड पश्चिम में लागू किये है। इसके साथ व्यक्तिगत, पारिवारिक तथा सामुदायिक जीवन की स्थिरता, संवेदनशीलता तथा सन्तुष्टि से जोड़कर देखने पर हम प्रति व्यक्ति आय और खपत के साथ खुशहाली का भी सूचकांक बना पायेंगे। उत्पादन तथा उपभोग के मापदण्डों में आर्थिक गतिविधियों को शुद्ध लाभ-हानि, आर्थिक वृद्धि से जोड़ दिया है। व्यक्ति, परिवार, समुदाय, परम्परा, सांस्कृतिक सोच से सब इस पूंजीवादी विकास की प्रक्रिया में न सिर्फ अप्रासंगिक, बल्कि नकारात्मक माने जा रहे है। अत: जो लोग आर्थिक सम्पन्नता में सम्पन्न है। उनका एक बड़ा वर्ग पारिवारिक एवं सामाजिक समस्याओं से जूझ रहा है तथा जो वंचित है वह अस्तित्व के लिए संघर्ष कर रहे है। अत: आगामी जनगणना की प्रक्रिया का उपयोग यदि सामाजिक-आर्थिक पक्षों को समझने के लिए किया जाता है तो इसके परिणाम सुखद होंगे। जनगणना का उपयोग हम आयु वर्ग की गिनती, बोली, भाषा आदि से इतर करेंगे तो यह मात्र शैक्षणिक उपयोग का विषय बनकर रह जायेगा। कुछ है जिनका स्पष्टता के साथ उत्तर ढूंढ़ा जाना चाहिए। जैसे आय के स्थायी श्रोत भूमि तथा पूंजी पर व्यक्ति/परिवार का स्वामित्व, व्यक्ति की कुशलता, श्रमशक्ति के रूप में अर्थव्यवस्था में योगदान की क्षमता तथा महिलाओं की शिक्षा, रोजगार, राजनीति में भागीदारी, शहरीकरण आदि यह तो सही है, जनसंख्या वृद्धि दर में लगातार कमी आती जा रही है। लेकिन इस दर में सामाजिक, शैक्षणिक, धार्मिक, लिंगानुपात आदि भी बना रहना चाहिए। मुस्लिम समाज में धार्मिक तथा परम्परागत कारणों से जनसंख्या नियंत्रण का अभियान प्रभावी नहीं हो पाता। इस समाज में जनसंख्या नियंत्रण के साधनों का कम उपयोग करना, इसका मुख्य कारण है। यदि हम २०११ की जनगणना के मुताबिक पिछले दशकों के दौरान मुस्लिमों की जनसंख्या देखें तो २४ प्रतिशत की वृद्धि हुई, जिसमें देश की कुल जनसंख्या में मुस्लिमों की जनसंख्या १३.४ प्रतिशत से बढ़कर १४.२ प्रतिशत हो गयी। असम में मुस्लिमों की जनसंख्या २००१ में ३०.९ प्रतिशत थी, जो एक दशक बाद वर्ष २०११ में ३४.२ प्रतिशत यह जनसंख्या पश्चिम बंगाल में २५.२ प्रतिशत थी, जो २७ प्रतिशत हो गयी, उत्तराखण्ड में ११.९ से १३.९ प्रतिशत, केरल में २४.७ से बढ़कर २६.६, गोवा में ६.८ से बढ़कर ८.४, जम्मू-कश्मीर में ६७ से बढ़कर ६८.३, हरियाणा में ५.८ से बढ़कर ७ तथा दिल्ली में ११.७ से बढ़कर १२.९ प्रतिशत हो गयी। हालांकि हमारे देश में अप्रैल २०२१ में देश की सोलहवीं जनगणना का प्रथम चरण प्रारम्भ  होनेवाला था। लेकिन करोना कारणों के चलते इसे आगामी कुछ समय के लिए स्थगित कर दिया गया है, जिसको जल्द ही प्रारम्भ होने की संभावना है। वर्ष २०११ में हुई पन्द्रहवीं भारतीय जनगणना में १९३१ के बाद पहली बार सामाजिक, आर्थिक और जाति की स्थिति के आधार पर जनसंख्या का अनुमान लगाने का प्रयत्न किया गया। जिसके बेहतर परिणाम भी प्राप्त हुए। अब होने वाली जनगणना पहले से कुछ अलग इसलिए भी होगी कि वह पूरी तरह कागज रहित होगी, इसकी पूरी प्रक्रिया डिजिटल होगी। जो सरकार द्वारा जारी एक मोबाइल ऐप के द्वारा पूरी की जायेगी। दुनिया की सबसे बड़ी आबादी की जनगणना जल्द ही प्रारम्भ होने वाली है। जिसमें ६४० जिले, ५७६७ तहसीलें, ७७४२ शहरों तथा छह लाख गांव को खंगाला जायेगा, जिसमें लगभग ९००० करोड़ के आस-पास का खर्चा भी आयेगा। इस जनगणना में बहुत बड़ा श्रम तथा साधन लगाने वाले हैं। बेहतर हो उक्त जनगणना प्रारम्भ होने में अभी समय है। जिसके लिए एक बेहतर कार्य योजना बनायी जाय, जो आगे आने वाले दस वर्षों तक प्रभावी ही न रहे, बल्कि उसका उपयोग देश के विकास सहित हर क्षेत्र में किया जा सके। यदि ऐसा नहीं हुआ तो उक्त जनगणना भी मात्र एक आंकड़ों बनकर रह जायेगी।", 
  "Topic18": "लोकतंत्र की धारा से जनता के हित पोषित होते हैं लेकिन जिस तरह संसद में हो-हल्ला हो रहा है उसे देखते हुए लगता है कि हंगामे से यह मानसून सत्र तर-बतर रहेगा। वैसे इस बात का पहले ही अंदाजा था कि संसद में कई मुद्दों पर संग्राम होंगे। परन्तु यह नहीं मालूम था कि शासन चलाने वाले ही अनुशासन और सुशासन की परिभाषा भूल जायंगे। गौरतलब है कि राज्यसभा में सूचना प्रौद्योगिकी मंत्री से पर्चा छीनकर जिस तरह तृणमूल कांग्रेस के एक संसद ने फाड़ा और उसे हवा में उड़ाया वह गरीमामय तो बिल्कुल न था। हालांकि सत्र तक उक्त माननीय निलंबन झेलेंगे। उपराष्ट्रपति ने भी इसे संसदीय लोकतंत्र पर हमला कहा है। परन्तु यह भी समझना है कि ऐसी नौबत आती ही क्यों है। हो न हो सरकार को भी ऐसी स्थिति में अपने हिस्से का विचार करना चाहिए। संसद के भीतर सब कुछ अच्छा हो इसे देखते हुए हमेशा सत्र से पहले सर्वदलीय बैठक बुलायी जाती है। ऐसा इस बार भी हुआ जब १८ जुलाई को सत्र के एक दिन पहले सर्वदलीय बैठक बुलायी गयी। रोचक यह है कि बैठक के बाद विपक्षी दलों ने अलग बैठक कर संसद में सरकार को घेरने की रणनीति बनायी। गौरतलब है पेट्रेाल और डीजल की बढ़ती कीमत से जनता कराह रही है, महंगी भी एक मुद्दा है और इसके अलावा पिछले आठ महीने से किसान आंदोलनरत् हैं और नतीजे ढाक के तीन पात हैं। अब वही किसान जंतर-मंतर पर किसान संसद के रूप में अपना सत्र चलाये हुए हैं। इसके अलावा फोन है किंग के मामले ने तो संसद में युद्ध ही छेड़ दिया है। देखा जाये तो विपक्ष और सरकार के बीच दो-दो हाथ होना पहले से ही तय माना जा रहा था जो होता दिख भी रहा है। दूसरी लहर में कोई भी कोरोना पीडि़त आक्सीजन की कमी से नहीं मरा यह बात भी सरकार की ओर से स्पष्ट की गयी है। इस मामले को लेकर भी विपक्ष और शायद जनता में भी एक भ्रम ही फैल गया है। गौरतलब है कि अप्रैल और मई के महीने में दूसरी लहरने कहर ढाया और हमारी चिकित्सीय व्यवस्था चरमरा गयी मगर आक्सीजन की कमी नहीं हुई यह बात मानसून सत्र में पता चल रही है। गौरतलब है कि १९ जुलाई से शुरू मानसून सत्र १३ अगस्त तक जारी रहेगा। सरकार की यह कोशिश रहेगी कि कई बकाये विधेयक, कानून का रूप लें। वैसे सरकार ने कहा है कि वह सभी मुद्दों पर बातचीत के लिए तैयार है सरकार की कोशिश है कि १३ अगस्त तक चलने वाले सत्र के दौरान कमोबेश २० बिल पारित करवाये जायें। एक तरफ संसद में कई उम्मीदों को अवसर देने का प्रयास है तो दूसरी ओर प्रदर्शनकारी किसान भी अपनी तैयारी में जुटे हैं। मानसून सत्र का एक सप्ताह बीतने के बाद भी आशा के अनुरूप कुछ होता दिखाई नहीं दिया। कहा जाय तो इन दिनों संसद राजनीतिक अखाड़ा बना हुआ है। कूबत और कद की लड़ाई में मानसून सत्र भी मानो सावन की बरसात का सामना कर रहा है। विधेयक की सूची पर एक नजर डाली जाये तो दिवाला और दिवालियापन संहिता (संषोधन) विधेयक २०२१, सीमित देयता भागीदारी (संशोधन) विधेयक २०२१, पेंशन फंड नियामक और विकास प्राधिकरण (संशोधन) बिल, जमा बीमा और ऋण गारंटी निगम (संशोधन) विधेयक, आवश्यक रक्षा सेवा विधेयक, २०२१ अध्यादेश की जगह लेगा, छावनी विधेयक, २०२१, भारतीय अंटार्कटिका बिल आदि हो सकते हैं। इसके अलावा कुछ अहम बिल भी और देखे जा सकते हैं मसलन पेट्रोलियम और खनिज पाइपलाइन (संशोधन) विधेयक, २०२१, बिजली (संशोधन) विधेयक, २०२१, व्यक्तियों की तस्करी (रोकथाम और पुनर्वास) विधेयक, २०२१ और कुछ अन्य विधेयकों को भी सूची बद्ध किया है। गौरतलब है सरकार ने संसद के मानसून सत्र में पेश करने के लिए १७ नये विधेयकों को सूचीबद्ध किया है। कामकाज के लिहाज से देखा जाय तो पहली लोकसभा (१९५२ से १९५७) में ६७७ बैठकें हुई थीं। पांचवीं लोकसभा (१९७१ से १९७७) में ६१३ जबकि दसवीं लोकसभा (१९९१ से १९९६ ) में यह औसत ४२३ का था। मोदी शासनकाल से पहले १५वीं लोकसभा (२००९ से २०१४) में ३४५ दिन ही सदन की बैठक हो पायी। १६वीं लोकसभा की पड़ताल यह बताती है कि यहां बैठकों की कुल अवधि १६१५ घण्टे रही लेकिन अतीत की कई लोकसभा के मुकाबले यह घण्टे काफी कम नजर आते हैं। एक दल के बहुमत वाली अन्य सरकारों के कार्यकाल के दौरान सदन में औसत २६८९ घण्टे काममें बिताये हैं लेकिन यहां बताना लाजमी है कि काम इन घण्टों से ज्यादा महत्वपूर्ण है। हालांकि १६वीं लोकसभा में किस तरह काम किया, किस तरह के कानून बनाये, संसदीय लोकतंत्र में कैसी भूमिका थी, क्या सक्रियता रही और लोकतंत्र के प्रति सरकार का क्या नजरिया रहा इन सवालों पर यदि ठीके से रोशनी डाली जाये तो काम के साथ निराशा भी नजर आती है। लोकसभा के उपलब्ध आंकड़े यह बताते हैं कि मोदी शासन के पहले कार्यकाल के दौरान लोकसभा में कुल १३५ विधेयक मंजूर कराये गये। जिसमें कईयों को राज्यसभा में मंजूरी नहीं मिली। हालांकि जीएसटी, तीन तलाक और सवर्णों को दस फीसदी आरक्षण समेत कई फलक वाले कानून इसी कार्यकाल की देन है। अब १७वीं लोकसभा का दौर जारी है। रिपोर्ट २०२४ में मिलेगा। यह दौर कोरोना काल का है और आर्थिक मन्दी का भी साथ ही बेरोजगारी भी सारे रिकॉर्ड तोड़ चुकी है। बजट से लेकर तमाम आर्थिक पैकेज के बावजूद भी स्थितियां अभी काबू में नहीं हैं। विकास दर धूल चाट रही है और समस्याओं का अम्बार लगा हुआ है। सबके बावजूद सियासी गुणा-भाग की चिंता से सरकार उबर नहीं पा रही है। जबकि हकीकत में सरकार माई-बाप होती है उसे हर मिनट का हिसाब जनता के हित में खर्च करना चाहिए। प्रधान मंत्री मोदी कहते रहे हैं कि अच्छे दिन आने वाले हैं परन्तु संसद के बुरे दिन न आये इसकी भी चिंता करने का वक्त है। कोरोना काल में संसद सत्र को लेकर भी दिन बहुत कम ही अच्छे रहे हैं। अब मौजूदा मानसून सत्र देश के हित में समर्पित कर यदि अच्छे नतीजे में बदल दिया जाये तो कुछ कोर-कसर पूरी की जा सकती है। संसद के भीतर भी सुशासन हो, सुचिता हो और गरीबी, निरक्षरता, शिक्षा और चिकित्सा सहित बेरोजगारी की समस्या से मुक्तिवाली गूंज उठे इसकी फिक्र पक्ष हो या विपक्ष सभी को होनी चाहिए। वास्तव में यह सरकार और विपक्ष के लिए यक्ष प्रश्न बन चुका है कि सामाजिक-आर्थिक नियोजन की कमजोर दशा के लिए उत्तरदायी कौन है। संसद निजीपन की शिकार नहीं होनी चाहिए। १६वीं लोकसभा में कांग्रेस ४४ पर थी और अब ५२ में सिमटकर रह गयी है जबकि मौजूदा सरकार पहले भी गठबंधन समेत ३०० के पार थी और अब तो भाजपा अकेले ही इस आंकड़े को छुआ है जाहिर है ताकत के साथ और मजबूती आयी  है। फिलहाल संसद को पक्ष और विपक्ष दोनों चाहिए। देश को सीख देने वाले सियासतदान भटकाव से बचते हुए उन कृत्यों को अंगीकृत करें जहां से देशकी भलाई की गंगा बहती हो, न कि भ्रम की।", 
  "Topic19": "यह स्वागतयोग्य है कि शिक्षा मंत्रालय से जुड़ी संसद की स्थायी समिति ने शिक्षण संस्थाओं में पढ़ाये जा रहे भ्रामक एवं गैर-ऐतिहासिक तथ्यों को हटाकर इतिहास को संवारने-सहेजने का मन बना लिया है। इस पहल से देश की नयी पीढ़ी को सही और तथ्यात्मक इतिहास पढऩे का मौका मिलेगा तथा साथ ही देश की महान विभुतियों के बारे में गढ़े-बुने गये भ्रामक तथ्यों को दुरुस्त कर सही तथ्यों एवं घटनाओं को पाठ्यक्रम में शामिल करने में मदद मिलेगी। समिति का स्पष्ट मानना है कि पाठ्यक्रम का विषय-वस्तु एकपक्षीय न होकर पूरी तरह तथ्यपरक होनी चाहिए। विचार करें तो मौजूदा समय में शिक्षण-संस्थओं में जो इतिहास का पाठ्यक्रम शामिल है उनमें से अधिकांश तथ्यहीन, आधारहीन और कपोल-कल्पित हैं। इतिहास के कालखंड को लेकर भी स्पष्ट प्रमाणिकता का सर्वथा अभाव है। गौर करें तो मौजूदा समय में जो इतिहास पढ़ाया जा रहा है उसमें प्राचीन और आधुनिक इतिहास का हिस्सा कम है जबकि मध्यकालीन इतिहास विशेष रूप से मुगल और दूसरे आक्रांता शासकों का हिस्सा ज्यादा है। गार्गी, मैत्रेयी जैसी महान विदुषियों का उल्लेख तक नहीं है। दूसरी ओर रानी लक्ष्मीबाई, रानी चन्नमा, झलकारी बाई जैसी महान ऐहितहासिक महिला नायकों को पाठ्यक्रम में उचित स्थान नहीं मिला है। यह स्थिति विकृत इतिहास लेखन को ही रेखांकित करता है।अच्छी बात है कि शिक्षा मंत्रालय से जुड़ी संसद की स्थायी समिति ने लोकतांत्रिक रुख अख्तियार करते हुए स्कूली पाठ्यक्रम के तथ्यों एवं रूपरेखा को सहेजन एवं सुधारने के लिए देशभर के शिक्षाविदों और छात्रों से सुझाव आमंत्रित किये हैं। महान लेखक और राजनीतिज्ञ सिसरोने इतिहास के बारे में कहा था कि इतिहास समय के व्यतीत होने का साक्षी होता है। वह वास्तविकताओं को रोशन करता है और स्मृतियों को जिंदा रखता है। प्राचीन काल की खबरों के जरिये भविष्य का मार्गदर्शन करता है। लेकिन जब भी पूर्वाग्रह होकर इतिहास का लेखन किया जाता है उसमें विजित की संस्कृति, सभ्यता और गरिमापूर्ण इतिहास के साथ छल होता है। अंग्रेज और भारत के माक्र्सवादी इतिहासकार भी इसके अपवाद नहीं रहे हैं। उनका सदैव प्रयास रहा है कि भारतीयों को ऐसा इतिहास दिया जाय जिससे उनमें अपने प्राचीन संस्कृति, सभ्यता, आदर्श और मूल्यों के प्रति नैराश्य और घृणा का भाव उत्पन हो। संभवत: इसी उद्देश्य से भारतीय इतिहास एवं संस्कृति की गौरव-गाथा को तोड़ मरोड़ कर प्रस्तुत किया गया। हालांकि आजादी के बाद देश के प्रथम राष्ट्रपति डा. राजेंद्र प्रसाद के प्रयास से शिक्षा मंत्रालय द्वारा भारतीय इतिहास को सुधारने की दृष्टि से एक कमेटी आहुत की गयी। लेकिन चूंकि कमेटी में अधिकांश सदस्य मैकाले के ही मानस पुत्र थे लिहाजा उनका इतिहास सुधारने का प्रयास निष्फल साबित हुआ। आज देश जानना चाहता है कि औपनिवेशिक गुलामी और शोषण के विरुद्ध आवाज बुलंद करने वाले शहीद-ए-आजम भगत सिंह किस तरह क्रांतिकारी आतंकवादी थे और इतिहास का यह विकृतिकरण किस तरह विद्यार्थियों के लिए पठनीय है। याद होगा गत वर्ष पहले देश के जाने-माने इतिहास कार विपिन चंद्रा और मृदुला मुखर्जी की किताब में शहीद भगत सिंह को कथित रूप से क्रांतिकारी आतंकवादी उद्घृत किया गया था जो न सिर्फ एक महान क्रांतिकारी का अपमान भर है, बल्कि विकृत इतिहास लेखन की परम्परा का एक शर्मनाक बानगी भी है। कोई भी इतिहासकार या विचारक अपने युग की उपज होता है। उसकी जिम्मेदारी होती है कि वह अपनी लेखनी से कालखंड की सचाई को ईमानदारी से दुनिया के सामने रखे। लेकिन दुर्भाग्यपूर्ण है कि अंग्रेज और माक्र्सवादी इतिहासकार भारतीय इतिहास लेखन की मूल चेतना को नष्ट किया और भारतीय इतिहास के सच की हत्या की। यदि भारतीय चेतना एवं मानस को समझकर चैतन्य के प्रकाश में इतिहास लिखा गया होता तो आज भगत सिंह को क्रांतिकारी आतंकवादी, शिवाजी को पहाड़ी चूहिया और चंद्रगुप्त मौर्य की सेना को डाकुओं का गिरोह नहीं कहा जाता। सच यह भी है कि अंग्रेज और माक्र्सवादी इतिहासकारों ने इतिहास के सच को सामने लाने के बजाय अनगिनत मनगढ़न्त निष्कर्ष पैदा किये। उसकी कुछ बानगी इस तरह है-रामायण, महाभारत तथा अन्य प्राचीन भारतीय ग्रन्थ मिथ हैं। प्राचीन भारतीय पौराणिक साहित्य में वर्णित राजवंशावलियां तथा राजाओं की शासन अवधियां अतिरंजित होने से अप्रमाणिक एवं अविश्वसनीय हैं। प्राचीन भारतीय विद्वानों में ऐतिहासिक लेखन क्षमता का अभाव रहा। भारत के प्राचीन विद्वानों के पास कालगणना की कोई निश्चित तथा ठोस विधा कभी नहीं रही। भारत का शासन समग्र रूप में एक केंद्रीय सत्ता के अधीन अंग्रेजी शासन से आने से पूर्व कभी नहीं रहा। आर्यों ने भारत में बाहर से आकर यहां के पूर्व निवासियों को युद्धों में हराकर अपना राज्य स्थापित किया और हारे हुए लोगोंको अपना दास बनाया। भारत के इतिहास की सही तिथियां भारत से नहीं विदेशों से मिली। भारत में विशुद्ध इतिहास अध्ययन के लिए सामग्रियां बहुत कम मात्रा में सुलभ रही। भारत के इतिहास की प्राचीनतम सीमा २५००-३००० ईसा पूर्व तक रही। भारत के मूल निवासी द्रविड़ हैं। यूरोपवासी आर्यवंशी हैं। सरस्वती नदी का अस्तित्व नहीं है। इस तरह के और भी अन्य-अनेक मनगढ़न्त कपोल-कल्पित विचारों को आकार देकर उन्होंने भारत के इतिहास एवं साहित्य को नकारने की कोशिश की। दरअसल इस खेल के पीछे का मकसद भारतीयों में हीनता की भावना पैदा करना था। गौर करें तो विलियम कैरे, अलेक्जेंडर डफ, जॉन मुअर, और चाल्र्स ग्रांट जैसे इतिहासकारों ने भारत के इतिहास को अंधकारग्रस्त और हिंदू धर्म को पाखंड और झूठ का पर्याय कहा। भारत में अंग्रेजी शिक्षा के जनक और ईसाई धर्म को बढ़ावा देने वाले मैकाले ने तो यहां तक कहा कि भारत और अरब के संपूर्ण साहित्य का मुकाबला करने के लिए एक अच्छे यूरोपीय पुस्तकालय की एक आलमारी ही काफी है। १८३४ में भारत के शिक्षा प्रमुख बने लार्ड मैकाले ने भारतीयों को शिक्षा देने के लिए बनायी अपनी नीति के संदर्भ में अपने पिता को एक पत्र लिखा जिसमें कहा कि मेरी बनायी शिक्षा पद्धति से भारत में यदि शिक्षा क्रम चलता रहा तो आगामी ३० वर्षों में एक भी आस्थावान हिंदू नहीं बचेगा या तो वह ईसाई बन जायंगे या नाम मात्र के हिंदू रह जायंगे। समझा जा सकता है कि इतिहास लेखन की आड़ में अंग्रेजी इतिहासकारों के मन में क्या चल रहा था। गौर करें तो इन डेढ़ सौ सालों में इतिहास लेखन की मुख्यत: चार विचारधाराओं का प्रादुर्भाव हुआ-साम्राज्यवादी, राष्ट्रवादी, माक्र्सवादी और सबलटर्न। साम्राज्यादी इतिहासकारों की जमात भारत में आर्थिक, राजनीतिक, सामाजिक और सांस्कृतिक संरचना के रूप में कभी भी उपनिवेशवाद के स्वरूप को स्वीकार नहीं की। उनका इतिहास लेखन और भारतीय राष्ट्रीय आंदोलन का विश्लेषण मूलत: भारतीय जनता और उपनिवेशवाद के आपसी हितों के आधारभूत अंतरविरोधों के अस्वीकार्यता पर टिका है। इतिहासकारों का यह खेमा कतई मानने को तैयार नहीं कि भारत राष्ट्र बनने की प्रक्रिया में था। उनके मुताबिक जिसे भारत कहा जाता है, वह वास्तव में विभिन्न धर्मों, समुदायों और जातियों के अलग-अलग हितों का समुच्चय था। दूसरी ओर राष्ट्रवादी इतिहास लेखन की जमात में शामिल इतिहासकारों ने राष्ट्रीय आंदोलन में जनता की भागीदारी को प्रभावकारी माना। माक्र्सवादी इतिहास लेखन की धारा भारतीय राष्ट्रवाद के वर्गीय चरित्र का विश्लेषण और उसकी व्याख्या उपनिवेश काल के आर्थिक विकासक्रमों के आधार पर करने की कोशिश कर भारतीय इतिहास के गौरवपूर्ण कालखंड को मलीन करने की कोशिश की। इन इतिहासकारों ने राष्ट्रवाद की प्रबल भावना को नजरअंदाज करते हुए एक साजिश के तहत भारतीय समाज को ही वर्गीय खांचे में फिट कर दिया। भारत के लिए आघातकारी रहा कि आजादी के उपरांत इतिहास लेखन की जिम्मेदारी माक्र्सवादी इतिहासकारों को सौंपी गयी और वह ब्रिटिश इतिहासकारों के कपटपूर्ण आभामंडल की परिधि से बाहर नहीं निकल सके। उन्होंने अंग्रेजों की तरह ही भारतीय इतिहास की एकांगी व्याख्या कर भारतीय संस्कृति को नीचा दिखाने की कोशिश की। अंग्रेजों की तरह उनकी भी दिलचस्पी भारत राष्ट्रीय गौरव को खत्म करने की रही। आज आधुनिक भारत का पूरा इतिहास लेखन ही माक्र्सवादी इतिहास लेखन है। यह उचित है कि शिक्षा मंत्रालय से जुड़ी संसद की स्थायी समिति ने इतिहास में व्याप्त भ्रामक तथ्यों, कपोल-कल्पित तथ्यों एवं आधारहीन घटनाओं को हटाने और कालखंडों को सही क्रम में संवारने का मन बना लिया है।", 
  "Topic20": "रूस और अमेरिका, दोनों देशों के साथ हमारे संबंध मधुर हैं। तथापि आज की दुनिया में हकीकत यह है हमारी सीमाओं पर शी जिनपिंग के नेतृत्व वाले चीन से चुनौतियां दर पेश हैं। चीन अपनी बढ़ती आर्थिकी और सैन्य ताकत का निरंतर दुरुपयोग करते हुए १८ मुल्कों के साथ लगती थलीय और जलीय सीमा संबंधी मनमाने दावे जता रहा है। हम यह भी देख रहे हैं चीन द्वारा राष्ट्रों के हक रौंदकर अपना प्रभुत्व बनाने के खिलाफ उठ खड़े होने को वियतनाम जैसे छोटे देशों के दृढ़ निश्चय और इच्छाशक्ति में इजाफा भी हुआ है। चीनी नेतृत्व के दिमाग में यह ग्रंथि है कि राष्ट्रों के साथ द्विपक्षीय रिश्तों के नियम वह तय करेगा और उन्हें उनका पालन करना होगा। भारत के खिलाफ चीन की नीति एकदम साफ है, वह हमारी घेराबंदी करना चाहता है, इसके लिए सैन्य ताकत इस्तेमाल कर समय-समय पर सलामी कटिंग वाली नीति से टुकड़ों में इलाका हड़पता आया है। जहां पहले उसका ध्यान हमारी पूरबी सीमाओं पर भूमि कब्जाने पर केंद्रित था, वहीं पिछले कुछ सालों से अब लद्दाख वाली उत्तरी सीमा पर भी यही करने लगा है। पिछले साल हिमालय की ऊंचाइयों पर बनी आमने-सामने वाली तनावपूर्ण स्थिति के बाद, जिसमें दोनों ओर से टैंक तक तैनात कर दिये गये थे, अंतत: चीनी फौज के पीछे हटने पर संधि हुई थी। तय हुआ था कि चीनी सैनिक जनवरी, २०२० वाले अपने ठिकानों तक वापस होंगे। इसके बावजूद भारतीय क्षेत्र में देपसांग, गोगरा और हॉट स्प्रिंग इलाके पर अब भी चीन का नियंत्रण बरकरार है। भारत को नाथने के प्रयासों में चीन का एक तरीका यह भी है कि दीगर दक्षिण एशियाई मुल्कों में वह उन राजनीतिक दलों और नेताओं की मदद करता है, जिनकी धारणा भारतविरोधी है। पिछले सालों में इसका सुबूत नेपाल, मालदीव और श्रीलंका में देखने को मिला है। चीन की यह नीति हर बार काम नहीं करती क्योंकि अधिकांश दक्षिण एशियाई राजनेताओं को अब पता चल गया है कि बेबात भारत को नाराज करने से कुछ हासिल नहीं होने वाला। इसके अलावा कुछ राजनेता जैसे कि बंगलादेश की शेख हसीना और भूटान की राजशाही को चीन द्वारा फुसलाये जाने वाले प्रयासों का खासा अनुभव है। भूटान के साथ मौजूदा सीमा को भी चीन मान्यता नहीं देता। चीन ने भारतीय हितों को चोट पहुंचाने के लिए पाकिस्तान का इस्तेमाल करना जारी रखा हुआ है। चाहे यह काम अफगानिस्तान में तालिबान का समर्थन करके हो या फिर पाकिस्तान की थल, जल और नभ सैन्य क्षमता को मिसाइलों और परमाणु आयुधों से लैस करके सुदृढ़ करनेवाला हो। इसके अलावा चीन ने बेल्ट एंड रोड नामक परियोजना की आड़ में मालदीव, श्रीलंका और पाकिस्तान को कर्ज के मकडज़ाल में फंसाकर उनकी सार्वभौमिकता को गिरवी रख लिया है, लेकिन अब उनको यह खेल समझ आने लगा है। हिंद-प्रशांत महासागरीय क्षेत्र में चीन द्वारा अधिनायकवादी प्रभुत्व बनाने वाले प्रयासों का जवाब देने को भारत अब बेहतर स्थिति में है। चीन के १८ पड़ोसी मुल्कों के साथ थलीय और जलीय सीमा संबंधी विवाद चल रहे हैं, इसकी शुरुआत वियतनाम के बड़े समुद्री इलाके पर अपना दावा ठोंकने से हुई थी। चीन ऐतिहासिक सीमा रेखा का वास्ता देकर वियतनामी क्षेत्र को अपना बताता आया है। उसका दावा है कि मिंग वंश के साम्राज्य में १३६८-१६४४ के बीच यह विवादित इलाका चीन का हिस्सा था। वह वियतनाम के पैरासैल द्वीप, दक्षिण चीन सागरीय सीमावर्ती इलाके और स्पार्टी द्वीप पर भी अपना गैरकानूनी हक जता रहा है। वर्ष १९७९ में शुरू होकर इन पड़ोसी देशों में खूनी युद्ध चला था, जिसमें दोनों ओर भारी जानी नुकसान हुआ था। जमीनी लड़ाई १९८४ में रुक गयी थी लेकिन नौसैन्य झड़पें १९८८ तक चली थीं। फिलीपींस के जलीय क्षेत्र पर भी चीन अपना अवैध दावा ठोक रहा है। इस विवाद में अंतरराष्ट्रीय जल सीमा न्यायाधिकरण द्वारा फिलीपींस के हक में दिये फैसले को खारिज कर चीन ने अंतरराष्ट्रीय कानून को धता बताया है। भारत, जापान, फिलीपींस, रूस और वियतनाम के साथ इलाका विवादों के अलावा चीन का विवाद दक्षिण एशियाई मुल्कों में नेपाल और भूटान से भी है। इनके अलावा उत्तर और दक्षिण कोरिया, ताइवान, ब्रूनेई और ताजिकिस्तान के साथ भी सीमा झगड़े हैं, यहां तक कि आसियान संघटन के सदस्य देश सिंगापुर, ब्रूनेई, मलयेशिया, इंडोनेशिया, कम्बोडिया और लाओसके साथ भी। लेकिन चीन की सीमा संबंधी महत्वाकांक्षा का सामना करने में आपसी एकता दिखाने की बजाय आसियान देश इस बात पर बंटे हुए हैं कि चीनी दावों से कैसे निबटा जाय। १२ मार्च, २०२१ को जारी घोषणा पत्र क्वाड की भावना में अमेरिका, भारत, जापान और ऑस्ट्रेलिया के शीर्ष नेतृत्व ने अपना ध्यान कोविड-१९ महामारी से कैसे निबटना है, इस पर सहयोग के उपायों पर केंद्रित रखा है। इन्होंने अंतरराष्ट्रीय कानून सम्मत एक मुक्त, निर्बाध, नियम आधारित व्यवस्था बनाने की शपथ ली है ताकि हिंद-प्रशांत महासागरीय और उससे परे जल राशि में सुरक्षा यकीनी बनाने और बेजा धमकियों का जवाब देने को पुष्ट किया जाय। घोषणा कहती है हम अंतरराष्ट्रीय कानून सम्मत मुक्त, स्वतंत्रता आधारित व्यवस्था बनाने को प्रतिबद्ध हैं ताकि क्षेत्र में सुरक्षा एवं समृद्धि को बढ़ावा मिल सके। हम कानून के राज कायम करने, स्वतंत्र नौवहनीय एवं वायुमार्गीय आवाजाही, विवादों का शांतिपूर्ण निबटारा करने, लोकतांत्रिक मूल्यों और क्षेत्रीय अखंडता कायम रखने का समर्थन करते हैं। क्वाड की बैठक में यह सहमति बनी है कि अमेरिका अपनी जॉनसन एंड जॉनसन कंपनी की मार्फत भारत में २०२२ के अंत तक कोविड वैक्सीन के सौ करोड़ टीके बनानेवाला प्लांट स्थापित करवायगा। हिंद और प्रशांत महासागरीय क्षेत्र में चीन पड़ोसी मुल्कों से सीमा संबंधी विवाद वार्ता से सुलझाने की बजाय अपनी इच्छा दूसरों पर थोपने पर आमादा है। यह कृत्य आसियान और बिमस्टेक जैसे संघटनों की मौजूदगी के बावजूद कर रहा है, जिनका मंतव्य क्षेत्रीय आर्थिक सहयोग को बढ़ावा देना है। जब बात सीमा विवादों की हो तो चीन अपने नियम-कानून लागू करवाना चाहता है। जिस ढंग से अमेरिका ने अफगानिस्तान से सैनिकों की वापसी की है, वह समझ से बाहर है। अफगानिस्तान में अमेरिका अपने पीछे जिस अफगान सेना को छोड़ गया है उसके पास हथियार और संसाधन किसी अर्धसैनिक बल सरीखे हैं, उसके पास न तो पर्याप्त तोपखाना, टैंक है और न ही अन्य जरूरी उपकरण हैं। तालिबान फिलहाल अफगानिस्तान में एक भी प्रांतीय राजधानी पर कब्जा करने में कामयाब नहीं हो पाया है। यदि अमेरिका अफगानिस्तान में पाकिस्तान की मदद वाले आतंकवाद से सख्तीसे नहीं निबटता तो यह मायूस करने वाली बात है। इसकी बजाय अमेरिका वहां एक अन्य क्वाड को बढ़ावा देने में लगा है, जिसका मंतव्य अफगानिस्तान को पाकिस्तान और उजबेकिस्तान से जोडऩा है। यह देखने में वाकई अजीब है क्योंकि ठीक इसी समय अफगानिस्तान अपने समक्ष जिस सबसे गंभीर चुनौती का सामना कर रहा है, वह है तालिबान, जिसकी मदद पाकिस्तान से जारी है। तथापि अफगानिस्तान में भारत के अपने मित्र हैं, जिनके साथ सहयोग करके मुश्किल भंवर में पड़े इस दोस्त पड़ोसी मुल्क की मदद की जा सकती है।", 
  "Topic21": "रूस और अमेरिका, दोनों देशों के साथ हमारे संबंध मधुर हैं। तथापि आज की दुनिया में हकीकत यह है हमारी सीमाओं पर शी जिनपिंग के नेतृत्व वाले चीन से चुनौतियां दर पेश हैं। चीन अपनी बढ़ती आर्थिकी और सैन्य ताकत का निरंतर दुरुपयोग करते हुए १८ मुल्कों के साथ लगती थलीय और जलीय सीमा संबंधी मनमाने दावे जता रहा है। हम यह भी देख रहे हैं चीन द्वारा राष्ट्रों के हक रौंदकर अपना प्रभुत्व बनाने के खिलाफ उठ खड़े होने को वियतनाम जैसे छोटे देशों के दृढ़ निश्चय और इच्छाशक्ति में इजाफा भी हुआ है। चीनी नेतृत्व के दिमाग में यह ग्रंथि है कि राष्ट्रों के साथ द्विपक्षीय रिश्तों के नियम वह तय करेगा और उन्हें उनका पालन करना होगा। भारत के खिलाफ चीन की नीति एकदम साफ है, वह हमारी घेराबंदी करना चाहता है, इसके लिए सैन्य ताकत इस्तेमाल कर समय-समय पर सलामी कटिंग वाली नीति से टुकड़ों में इलाका हड़पता आया है। जहां पहले उसका ध्यान हमारी पूरबी सीमाओं पर भूमि कब्जाने पर केंद्रित था, वहीं पिछले कुछ सालों से अब लद्दाख वाली उत्तरी सीमा पर भी यही करने लगा है। पिछले साल हिमालय की ऊंचाइयों पर बनी आमने-सामने वाली तनावपूर्ण स्थिति के बाद, जिसमें दोनों ओर से टैंक तक तैनात कर दिये गये थे, अंतत: चीनी फौज के पीछे हटने पर संधि हुई थी। तय हुआ था कि चीनी सैनिक जनवरी, २०२० वाले अपने ठिकानों तक वापस होंगे। इसके बावजूद भारतीय क्षेत्र में देपसांग, गोगरा और हॉट स्प्रिंग इलाके पर अब भी चीन का नियंत्रण बरकरार है। भारत को नाथने के प्रयासों में चीन का एक तरीका यह भी है कि दीगर दक्षिण एशियाई मुल्कों में वह उन राजनीतिक दलों और नेताओं की मदद करता है, जिनकी धारणा भारतविरोधी है। पिछले सालों में इसका सुबूत नेपाल, मालदीव और श्रीलंका में देखने को मिला है। चीन की यह नीति हर बार काम नहीं करती क्योंकि अधिकांश दक्षिण एशियाई राजनेताओं को अब पता चल गया है कि बेबात भारत को नाराज करने से कुछ हासिल नहीं होने वाला। इसके अलावा कुछ राजनेता जैसे कि बंगलादेश की शेख हसीना और भूटान की राजशाही को चीन द्वारा फुसलाये जाने वाले प्रयासों का खासा अनुभव है। भूटान के साथ मौजूदा सीमा को भी चीन मान्यता नहीं देता। चीन ने भारतीय हितों को चोट पहुंचाने के लिए पाकिस्तान का इस्तेमाल करना जारी रखा हुआ है। चाहे यह काम अफगानिस्तान में तालिबान का समर्थन करके हो या फिर पाकिस्तान की थल, जल और नभ सैन्य क्षमता को मिसाइलों और परमाणु आयुधों से लैस करके सुदृढ़ करनेवाला हो। इसके अलावा चीन ने बेल्ट एंड रोड नामक परियोजना की आड़ में मालदीव, श्रीलंका और पाकिस्तान को कर्ज के मकडज़ाल में फंसाकर उनकी सार्वभौमिकता को गिरवी रख लिया है, लेकिन अब उनको यह खेल समझ आने लगा है। हिंद-प्रशांत महासागरीय क्षेत्र में चीन द्वारा अधिनायकवादी प्रभुत्व बनाने वाले प्रयासों का जवाब देने को भारत अब बेहतर स्थिति में है। चीन के १८ पड़ोसी मुल्कों के साथ थलीय और जलीय सीमा संबंधी विवाद चल रहे हैं, इसकी शुरुआत वियतनाम के बड़े समुद्री इलाके पर अपना दावा ठोंकने से हुई थी। चीन ऐतिहासिक सीमा रेखा का वास्ता देकर वियतनामी क्षेत्र को अपना बताता आया है। उसका दावा है कि मिंग वंश के साम्राज्य में १३६८-१६४४ के बीच यह विवादित इलाका चीन का हिस्सा था। वह वियतनाम के पैरासैल द्वीप, दक्षिण चीन सागरीय सीमावर्ती इलाके और स्पार्टी द्वीप पर भी अपना गैरकानूनी हक जता रहा है। वर्ष १९७९ में शुरू होकर इन पड़ोसी देशों में खूनी युद्ध चला था, जिसमें दोनों ओर भारी जानी नुकसान हुआ था। जमीनी लड़ाई १९८४ में रुक गयी थी लेकिन नौसैन्य झड़पें १९८८ तक चली थीं। फिलीपींस के जलीय क्षेत्र पर भी चीन अपना अवैध दावा ठोक रहा है। इस विवाद में अंतरराष्ट्रीय जल सीमा न्यायाधिकरण द्वारा फिलीपींस के हक में दिये फैसले को खारिज कर चीन ने अंतरराष्ट्रीय कानून को धता बताया है। भारत, जापान, फिलीपींस, रूस और वियतनाम के साथ इलाका विवादों के अलावा चीन का विवाद दक्षिण एशियाई मुल्कों में नेपाल और भूटान से भी है। इनके अलावा उत्तर और दक्षिण कोरिया, ताइवान, ब्रूनेई और ताजिकिस्तान के साथ भी सीमा झगड़े हैं, यहां तक कि आसियान संघटन के सदस्य देश सिंगापुर, ब्रूनेई, मलयेशिया, इंडोनेशिया, कम्बोडिया और लाओसके साथ भी। लेकिन चीन की सीमा संबंधी महत्वाकांक्षा का सामना करने में आपसी एकता दिखाने की बजाय आसियान देश इस बात पर बंटे हुए हैं कि चीनी दावों से कैसे निबटा जाय। १२ मार्च, २०२१ को जारी घोषणा पत्र क्वाड की भावना में अमेरिका, भारत, जापान और ऑस्ट्रेलिया के शीर्ष नेतृत्व ने अपना ध्यान कोविड-१९ महामारी से कैसे निबटना है, इस पर सहयोग के उपायों पर केंद्रित रखा है। इन्होंने अंतरराष्ट्रीय कानून सम्मत एक मुक्त, निर्बाध, नियम आधारित व्यवस्था बनाने की शपथ ली है ताकि हिंद-प्रशांत महासागरीय और उससे परे जल राशि में सुरक्षा यकीनी बनाने और बेजा धमकियों का जवाब देने को पुष्ट किया जाय। घोषणा कहती है हम अंतरराष्ट्रीय कानून सम्मत मुक्त, स्वतंत्रता आधारित व्यवस्था बनाने को प्रतिबद्ध हैं ताकि क्षेत्र में सुरक्षा एवं समृद्धि को बढ़ावा मिल सके। हम कानून के राज कायम करने, स्वतंत्र नौवहनीय एवं वायुमार्गीय आवाजाही, विवादों का शांतिपूर्ण निबटारा करने, लोकतांत्रिक मूल्यों और क्षेत्रीय अखंडता कायम रखने का समर्थन करते हैं। क्वाड की बैठक में यह सहमति बनी है कि अमेरिका अपनी जॉनसन एंड जॉनसन कंपनी की मार्फत भारत में २०२२ के अंत तक कोविड वैक्सीन के सौ करोड़ टीके बनानेवाला प्लांट स्थापित करवायगा। हिंद और प्रशांत महासागरीय क्षेत्र में चीन पड़ोसी मुल्कों से सीमा संबंधी विवाद वार्ता से सुलझाने की बजाय अपनी इच्छा दूसरों पर थोपने पर आमादा है। यह कृत्य आसियान और बिमस्टेक जैसे संघटनों की मौजूदगी के बावजूद कर रहा है, जिनका मंतव्य क्षेत्रीय आर्थिक सहयोग को बढ़ावा देना है। जब बात सीमा विवादों की हो तो चीन अपने नियम-कानून लागू करवाना चाहता है। जिस ढंग से अमेरिका ने अफगानिस्तान से सैनिकों की वापसी की है, वह समझ से बाहर है। अफगानिस्तान में अमेरिका अपने पीछे जिस अफगान सेना को छोड़ गया है उसके पास हथियार और संसाधन किसी अर्धसैनिक बल सरीखे हैं, उसके पास न तो पर्याप्त तोपखाना, टैंक है और न ही अन्य जरूरी उपकरण हैं। तालिबान फिलहाल अफगानिस्तान में एक भी प्रांतीय राजधानी पर कब्जा करने में कामयाब नहीं हो पाया है। यदि अमेरिका अफगानिस्तान में पाकिस्तान की मदद वाले आतंकवाद से सख्तीसे नहीं निबटता तो यह मायूस करने वाली बात है। इसकी बजाय अमेरिका वहां एक अन्य क्वाड को बढ़ावा देने में लगा है, जिसका मंतव्य अफगानिस्तान को पाकिस्तान और उजबेकिस्तान से जोडऩा है। यह देखने में वाकई अजीब है क्योंकि ठीक इसी समय अफगानिस्तान अपने समक्ष जिस सबसे गंभीर चुनौती का सामना कर रहा है, वह है तालिबान, जिसकी मदद पाकिस्तान से जारी है। तथापि अफगानिस्तान में भारत के अपने मित्र हैं, जिनके साथ सहयोग करके मुश्किल भंवर में पड़े इस दोस्त पड़ोसी मुल्क की मदद की जा सकती है।", 
  "Topic22": "संकट तो संकट है, फिर चाहे वह मुद्रास्फीति का संकट हा या सामग्री स्फीति का और जब यह संकट घरेलू उपयोग की सामग्रियों से लेकर एफएमसीजी तक को अपनी निमर्म चपेट में ले ले तो यह दुखद है। काबिलेगौर है कि पेट्रोल और डीजल की कीमतों में उछाल पहले ही आ चुका था। इसके पहले प्रमुख एवं महत्वपूर्ण कृषि सामग्रियों की कीमतों में जबरदस्त उछाल भी आ गया था जिससे हालात बद से बदतर हो चुके हैं। यह अर्थव्यवस्था पर जो गहन अंतर्विरोध से ग्रस्त रही है, बहुआयामी प्रहार है जिसे वह झेलने में असमर्थ साबित हो रही है और वह भी सहज, स्वाभाविक क्रम में। इस भयावह स्थिति से उपभोक्ता सामग्रियों के निर्माता एवं उपभोक्ता दोनों ही बेहद परेशान नजर आ रहे हैं जिसे आर्थिक विशेषज्ञ स्वाभाविक ही मान रहे हैं। व्यापक स्तर पर उपयोग में लाये जा रहे कच्चे माल की कीमतों में जबरदस्त उछाल के चलते स्थिति गुणात्मक सुधार की सम्भावना नहीं बराबर प्रतीत हो रही है। प्रभावित सामग्रियों में खाद्य तेल, दाल, टेलीविजन पैनल, सस्ते सेट्स आदि की कीमतों में उछाल के चलते घरेलू बजट में भारी उछाल आ रहा है। इसी क्रम में प्रमुख निर्माताओं पर भी भारी दबाव पड़ रहा है। परिस्थितियां इतनी विपरीत होती जा रही हैं कि उनमें सुधार की दूरस्थ आशा भी नितान्त अव्यावहारिक प्रतीत हो रही है। इन कुप्रभावित सामग्रियों में खाद्य तेल सबसे बड़ी सामग्री है जिसका रेंज १.५ ट्रिलियन रुपये है। उनकी औसत कीमत में लगभग ४५ प्रतिशत का उछाल आया है जिसे किसी भी मानक से बड़ा और खतरनाक करार दिया जा सकता है। सूरजमुखी के तेल में ६०.६ प्रतिशत, सोयाबीन के तेल में ५२.६ प्रतिशत, पॉम तेल में ४८.६, वनस्पति में ४८.६, सरसो तेल में ४५.६, ग्राउंड नट तेल में २८.१ प्रतिशत का उछाल आया है और वह भी जून से लेकर अबतक की अल्पावधि में। इससे त्वरित गामी उपभोक्ता सेक्टर में जबरदस्त मूल्य वृद्धि दर्ज हुई है। नतीजतन इस सेक्टर की सभी कम्पनियां या तो मूल्य वृद्धि कर रही हैं या फिर सामान का वजन कम कर रही हैं। प्राप्त जानकारी के अनुसार हिन्दुस्तान यूनिलीवर में अपनी सामग्रियों की कीमतें छह प्रतिशत की वृद्धि की, जबकि डाबर ने तीन प्रतिशत मूल्यवृद्धि की। विनिर्माताओं का कहना है कि अभूतपूर्व मुद्रास्फीति के चलते ही उन्हें उक्त मूल्य वृद्धि करनी पड़ी है। कई कम्पनियों ने इस स्थिति का अतिरिक्त दबाव महसूस किया है। इनका कहना है कि लागत मूल्य की वृद्धि के उत्पादन पर प्रतिकूल प्रभाव के मद्देनजर मूल्य वृद्धि का यह कदम उठाया गया है। स्थिति कुल मिलाकर गम्भीर बनी हुई है। विशेषज्ञों और विश्लेषकों के कुछ तब के इस मुद्दे पर मौन साधे हुए हैं। हालांकि उन्होंने अपने यहां उत्पादित सामग्रियों की कीमतों में वृद्धि कर दी है। वैसे जिन व्यापारियों का वह प्रतिनिधित्व करते हैं वह काफी डरे हुए लगते हैं। उनका कहना है कि हमारी समस्या काफी बड़ी है लेकिन ज्यादा मूल्य वृद्धि का सहारा भी हम नहीं ले सकते, क्योंकि उससे सामग्रियों की बिक्री पर प्रतिकूल प्रभाव भी पड़ सकता है। इस सिलसिले में कई व्यापारियों के प्रतिनिधियों एवं प्रवक्ताओं ने बताया कि दाम बढ़ाना हमारी मजबूरी है लेकिन हमें यह भी देखना है कि इस मूल्यवृद्धि का सामग्रियों की बिक्री पर कितना प्रतिकूल प्रभाव पड़ सकता है। हमारा उद्देश्य ऐसी मूल्य वृद्धि करने का है जिसका बिक्री एवं कारोबार पर अधिक प्रतिकूल प्रभाव न पड़े। कई व्यापारिक प्रतिनिधियों के चेहरों पर उदासी छायी हुई थी। बहुत पूछताड़ के क्रम में उन्होंने स्वीकार किया कि अधिक मूल्यवृद्धि से कारोबार संकट के चक्रव्यूह में उलझ सकता है जो व्यापारी और उपभोक्ता दोनों के व्यापक हित में नहीं होगा। ऐसी स्थिति में हमें खरीदारों को विश्वास में लेना पड़ेगा। हमें उन्हें बताना पड़ेगा कि समस्या की जड़ में क्या है। एक व्यापारी ने अपना नाम गोपनीय रखने की शर्त पर कहा कि सामग्रियों की कीमतों में महंगी के अनुरूप वृद्धि का कोई विकल्प हमारे पास नहीं है। यह संकट कई दृष्टियों से एक अभूतपूर्व संकट है जिसमें सामग्रियों की कीमतों में वृद्धि का हमारे पास कोई अन्य कारगर विकल्प नहीं है। इस सवाल के जवाब में कि क्या व्यापारी जनता को विश्वास में लिये बिना सामग्रियों की कीमतों में वृद्धि करने जा रहे हैं, कई व्यापारियों ने कहा कि हम इस समस्या का ऐसा हल चाहेंगे जिससे दोनों पक्ष सहमत हों। हम एक वास्तविक समस्या से जूझ रहे हैं जो देखने में सरल लग सकती है लेकिन जो व्यवहार में काफी जटिल और टैक्सिंग है। इसका समस्या की जटिलता के मद्देनजर हमें गहन और व्यापक विचार-विमर्श का सहारा लेना ही होगा। यदि ऐसा नहीं किया जायगा तो यह समस्या दोनों पक्षों का सिरदर्द बन जायगी। हमें विवेक को भावना पर वरीयता देनी ही होगी, क्योंकि समस्या काफी जटिल है। एक तरफ व्यापारी है जिन्हें बदली परिस्थितियों में अपने सामानों को जनता को सुलभ कराते रहना पड़ेगा, जबकि दूसरी तरफ इन सामग्रियों के खरीदार हैं, जिन्हें परिवर्तित परिस्थितियों को ठीक से समझना पड़ेगा। समस्या वैसे दोनों की ही है। ऐसे में दोनों पक्षों को मिल-बैठकर इसका संतोष प्रद समाधान निकालना पड़ेगा। मुद्रास्फीति की तरह ही सामग्री स्फीति भी एक बेहद संवेदनशील मुद्दा है। इस समस्या का समाधान असम्भव नहीं है। बशर्ते दोनों ही सबद्ध पक्ष समस्या की गम्भीरता को समझें। उन्हें यह मानकर चलना होगा कि टकराव इस समस्या का समाधान नहीं, उल्टे उससे स्थिति बदतर हो सकती है। व्यापारियों और जनता के खरीदार तबके के अलावा सरकार का भी कुछ फर्ज बनता है। उसे विवेक का परिचय देना पड़ेगा जिससे लगे कि इसी में दोनों पक्षों का हित है। यह तभी सम्भव है जब हमेशा संवाद की स्थिति बनी रहे। दोनों पक्षों को यह मानकर चलना होगा कि समस्या बेहद संवेदनशील है और संयम की अपेक्षा रखती है। संयम भाषा और कार्य दोनों स्तर पर होगा तभी वह समस्या के स्थायी समाधान की ओर ले जा सकेगा। शेष सब वहम है। हमेशा बीच के रास्ते की तलाश करनी ही होगी, क्योंकि इस मुद्दे पर किसी किस्म के अतिवाद की कतई बढ़ावा नहीं दिया जाना चाहिए। मसला बेहद संवेदनशील है, इसे समझकर फूंक-फूंककर कदम उठाना ही दोनों पक्षों के लिए हितकर होगा। इसी क्रम में दोनों पक्षों को मध्यमार्ग की भूमिका और महत्व को भली-भांति हृदयंगम करते रहना होगा। वैसे कुल मिलाकर समस्या जटिल है और उसकी जटिलता के मद्देनजर सतत सतर्कता बरतनी होगी। इसी क्रम में दोनों पक्षों को विरोध के लिए विरोध की रणनीति से सक्रिय परहेज करना होगा। जैसा कि गोस्वामी तुलसीदास ने लिखा है- कीरति भणित भूत भल सोई, सुरसरि सम सब कह हितकर होई। यदि विक्रता और खरीदार दोनों पक्षों ने इस नीति वाक्य में निहित सत्य को ठीक से समझ लिया और उसकी रोशनी में आचरण किया तो इस तेज डंक मारने वाली समस्या से भी बचा जा सकेगा और उसका भी समाधान प्राप्त किया जा सकेगा।", 
  "Topic23": "संकट तो संकट है, फिर चाहे वह मुद्रास्फीति का संकट हा या सामग्री स्फीति का और जब यह संकट घरेलू उपयोग की सामग्रियों से लेकर एफएमसीजी तक को अपनी निमर्म चपेट में ले ले तो यह दुखद है। काबिलेगौर है कि पेट्रोल और डीजल की कीमतों में उछाल पहले ही आ चुका था। इसके पहले प्रमुख एवं महत्वपूर्ण कृषि सामग्रियों की कीमतों में जबरदस्त उछाल भी आ गया था जिससे हालात बद से बदतर हो चुके हैं। यह अर्थव्यवस्था पर जो गहन अंतर्विरोध से ग्रस्त रही है, बहुआयामी प्रहार है जिसे वह झेलने में असमर्थ साबित हो रही है और वह भी सहज, स्वाभाविक क्रम में। इस भयावह स्थिति से उपभोक्ता सामग्रियों के निर्माता एवं उपभोक्ता दोनों ही बेहद परेशान नजर आ रहे हैं जिसे आर्थिक विशेषज्ञ स्वाभाविक ही मान रहे हैं। व्यापक स्तर पर उपयोग में लाये जा रहे कच्चे माल की कीमतों में जबरदस्त उछाल के चलते स्थिति गुणात्मक सुधार की सम्भावना नहीं बराबर प्रतीत हो रही है। प्रभावित सामग्रियों में खाद्य तेल, दाल, टेलीविजन पैनल, सस्ते सेट्स आदि की कीमतों में उछाल के चलते घरेलू बजट में भारी उछाल आ रहा है। इसी क्रम में प्रमुख निर्माताओं पर भी भारी दबाव पड़ रहा है। परिस्थितियां इतनी विपरीत होती जा रही हैं कि उनमें सुधार की दूरस्थ आशा भी नितान्त अव्यावहारिक प्रतीत हो रही है। इन कुप्रभावित सामग्रियों में खाद्य तेल सबसे बड़ी सामग्री है जिसका रेंज १.५ ट्रिलियन रुपये है। उनकी औसत कीमत में लगभग ४५ प्रतिशत का उछाल आया है जिसे किसी भी मानक से बड़ा और खतरनाक करार दिया जा सकता है। सूरजमुखी के तेल में ६०.६ प्रतिशत, सोयाबीन के तेल में ५२.६ प्रतिशत, पॉम तेल में ४८.६, वनस्पति में ४८.६, सरसो तेल में ४५.६, ग्राउंड नट तेल में २८.१ प्रतिशत का उछाल आया है और वह भी जून से लेकर अबतक की अल्पावधि में। इससे त्वरित गामी उपभोक्ता सेक्टर में जबरदस्त मूल्य वृद्धि दर्ज हुई है। नतीजतन इस सेक्टर की सभी कम्पनियां या तो मूल्य वृद्धि कर रही हैं या फिर सामान का वजन कम कर रही हैं। प्राप्त जानकारी के अनुसार हिन्दुस्तान यूनिलीवर में अपनी सामग्रियों की कीमतें छह प्रतिशत की वृद्धि की, जबकि डाबर ने तीन प्रतिशत मूल्यवृद्धि की। विनिर्माताओं का कहना है कि अभूतपूर्व मुद्रास्फीति के चलते ही उन्हें उक्त मूल्य वृद्धि करनी पड़ी है। कई कम्पनियों ने इस स्थिति का अतिरिक्त दबाव महसूस किया है। इनका कहना है कि लागत मूल्य की वृद्धि के उत्पादन पर प्रतिकूल प्रभाव के मद्देनजर मूल्य वृद्धि का यह कदम उठाया गया है। स्थिति कुल मिलाकर गम्भीर बनी हुई है। विशेषज्ञों और विश्लेषकों के कुछ तब के इस मुद्दे पर मौन साधे हुए हैं। हालांकि उन्होंने अपने यहां उत्पादित सामग्रियों की कीमतों में वृद्धि कर दी है। वैसे जिन व्यापारियों का वह प्रतिनिधित्व करते हैं वह काफी डरे हुए लगते हैं। उनका कहना है कि हमारी समस्या काफी बड़ी है लेकिन ज्यादा मूल्य वृद्धि का सहारा भी हम नहीं ले सकते, क्योंकि उससे सामग्रियों की बिक्री पर प्रतिकूल प्रभाव भी पड़ सकता है। इस सिलसिले में कई व्यापारियों के प्रतिनिधियों एवं प्रवक्ताओं ने बताया कि दाम बढ़ाना हमारी मजबूरी है लेकिन हमें यह भी देखना है कि इस मूल्यवृद्धि का सामग्रियों की बिक्री पर कितना प्रतिकूल प्रभाव पड़ सकता है। हमारा उद्देश्य ऐसी मूल्य वृद्धि करने का है जिसका बिक्री एवं कारोबार पर अधिक प्रतिकूल प्रभाव न पड़े। कई व्यापारिक प्रतिनिधियों के चेहरों पर उदासी छायी हुई थी। बहुत पूछताड़ के क्रम में उन्होंने स्वीकार किया कि अधिक मूल्यवृद्धि से कारोबार संकट के चक्रव्यूह में उलझ सकता है जो व्यापारी और उपभोक्ता दोनों के व्यापक हित में नहीं होगा। ऐसी स्थिति में हमें खरीदारों को विश्वास में लेना पड़ेगा। हमें उन्हें बताना पड़ेगा कि समस्या की जड़ में क्या है। एक व्यापारी ने अपना नाम गोपनीय रखने की शर्त पर कहा कि सामग्रियों की कीमतों में महंगी के अनुरूप वृद्धि का कोई विकल्प हमारे पास नहीं है। यह संकट कई दृष्टियों से एक अभूतपूर्व संकट है जिसमें सामग्रियों की कीमतों में वृद्धि का हमारे पास कोई अन्य कारगर विकल्प नहीं है। इस सवाल के जवाब में कि क्या व्यापारी जनता को विश्वास में लिये बिना सामग्रियों की कीमतों में वृद्धि करने जा रहे हैं, कई व्यापारियों ने कहा कि हम इस समस्या का ऐसा हल चाहेंगे जिससे दोनों पक्ष सहमत हों। हम एक वास्तविक समस्या से जूझ रहे हैं जो देखने में सरल लग सकती है लेकिन जो व्यवहार में काफी जटिल और टैक्सिंग है। इसका समस्या की जटिलता के मद्देनजर हमें गहन और व्यापक विचार-विमर्श का सहारा लेना ही होगा। यदि ऐसा नहीं किया जायगा तो यह समस्या दोनों पक्षों का सिरदर्द बन जायगी। हमें विवेक को भावना पर वरीयता देनी ही होगी, क्योंकि समस्या काफी जटिल है। एक तरफ व्यापारी है जिन्हें बदली परिस्थितियों में अपने सामानों को जनता को सुलभ कराते रहना पड़ेगा, जबकि दूसरी तरफ इन सामग्रियों के खरीदार हैं, जिन्हें परिवर्तित परिस्थितियों को ठीक से समझना पड़ेगा। समस्या वैसे दोनों की ही है। ऐसे में दोनों पक्षों को मिल-बैठकर इसका संतोष प्रद समाधान निकालना पड़ेगा। मुद्रास्फीति की तरह ही सामग्री स्फीति भी एक बेहद संवेदनशील मुद्दा है। इस समस्या का समाधान असम्भव नहीं है। बशर्ते दोनों ही सबद्ध पक्ष समस्या की गम्भीरता को समझें। उन्हें यह मानकर चलना होगा कि टकराव इस समस्या का समाधान नहीं, उल्टे उससे स्थिति बदतर हो सकती है। व्यापारियों और जनता के खरीदार तबके के अलावा सरकार का भी कुछ फर्ज बनता है। उसे विवेक का परिचय देना पड़ेगा जिससे लगे कि इसी में दोनों पक्षों का हित है। यह तभी सम्भव है जब हमेशा संवाद की स्थिति बनी रहे। दोनों पक्षों को यह मानकर चलना होगा कि समस्या बेहद संवेदनशील है और संयम की अपेक्षा रखती है। संयम भाषा और कार्य दोनों स्तर पर होगा तभी वह समस्या के स्थायी समाधान की ओर ले जा सकेगा। शेष सब वहम है। हमेशा बीच के रास्ते की तलाश करनी ही होगी, क्योंकि इस मुद्दे पर किसी किस्म के अतिवाद की कतई बढ़ावा नहीं दिया जाना चाहिए। मसला बेहद संवेदनशील है, इसे समझकर फूंक-फूंककर कदम उठाना ही दोनों पक्षों के लिए हितकर होगा। इसी क्रम में दोनों पक्षों को मध्यमार्ग की भूमिका और महत्व को भली-भांति हृदयंगम करते रहना होगा। वैसे कुल मिलाकर समस्या जटिल है और उसकी जटिलता के मद्देनजर सतत सतर्कता बरतनी होगी। इसी क्रम में दोनों पक्षों को विरोध के लिए विरोध की रणनीति से सक्रिय परहेज करना होगा। जैसा कि गोस्वामी तुलसीदास ने लिखा है- कीरति भणित भूत भल सोई, सुरसरि सम सब कह हितकर होई। यदि विक्रता और खरीदार दोनों पक्षों ने इस नीति वाक्य में निहित सत्य को ठीक से समझ लिया और उसकी रोशनी में आचरण किया तो इस तेज डंक मारने वाली समस्या से भी बचा जा सकेगा और उसका भी समाधान प्राप्त किया जा सकेगा।", 
  "Topic24": "सन् १९९१ में पीवी नरसिंह राव के प्रधान मंत्रित्व काल में उदारवाद की शुरुआत की। उससे देश की अर्थव्यवस्था में कई बड़े परिवर्तन आये। कांग्रेस ने पहली बार इंदिरा गांधी के समाजवादी गणराज्य की परिकल्पना से परे सोचा और वैश्विक कंपनियों को भारत में विदेशी निवेश आमंत्रित किया। भविष्य में तकनीक सिर्फ सपोर्ट सिस्टम न रहकर उद्योगों की दिशा निर्धारित करेगी। इसीसे भारतीय अर्थव्यवस्था की खासियतें बरकरार रह सकेंगी। इन्हीं खासियतों के कारण हम २००८ में बचे थे और अब भी अपनी इन्हीं खासियतों के सहारे उस गर्त में जाने से बच सकेंगे जिसमें अमेरिका जाता दिख रहा है। हमें याद रखना होगा कि तकनीक सिर्फ एक औजार है और इस औजार के सही उपयोग का निर्णय हमारे ही हाथ में है। तकनीक ने फिलहाल जो समीकरण बदले हैं, उन्हें हम अपने फायदे में प्रयोग करना सीख लें तो हमारी अर्थव्यवस्था और भी मजबूत होगी। सन् १९९१ में कांग्रेस ने पहली बार इंदिरा गांधी के समाजवादी गणराज्य की परिकल्पना से परे विश्व बैंक तथा विश्व मुद्रा कोष जैसी वैश्विक आर्थिक संस्थाओं के निर्देशन तथा दबाव में विदेशी कंपनियों को भारत में व्यापार करने की सुविधा बढ़ायी और बहुराष्ट्रीय कंपनियों को और भी कई सुविधाएं दीं। अर्थव्यवस्था के मामले में हम भारतीय वस्तुत: खुले बाजार की पश्चिमी अवधारणा से प्रभावित हैं और लगभग हर भारतीय यह मानता है कि भारतवर्ष यदि कभी सुपर पॉवर बना तो वह इसी राह पर चलकर ही महाशक्ति बन सकता है। एक सीमा तक यह सही भी है, परन्तु यह पूरा सच नहीं है। नयी तकनीक, रोजगार के नये द्वार खोल रही है। ओला और उबर जैसी टैक्सी कंपनियों तथा काल सेंटरों, बीपीओ, केपीओ आदि ने बेरोजगार युवकों की एक बड़ी फौज को न केवल रोजगार दिया है, बल्कि उनकी आय का स्तर भी बढ़ाया है। समस्या यह है कि यदि हम बदलते समय के मुताबिक खुद को न ढालें तो नयी तकनीक रोजगार छीनने में भी देर नहीं लगाती। बढ़ती आटोमेशन के कारण बहुत से लोग बेरोजगार हो रहे हैं क्योंकि मशीनें आदमियों से बेहतर काम करती हैं, तेजी से काम करती हैं और तनख्वाह या बोनस नहीं मांगतीं, दूसरों का ध्यान नहीं बंटाती, कामचोरी नहीं करतीं और हड़ताल भी नहीं करतीं। डिजिटल कैमरे के आविष्कार ने विश्व की सबसे बड़ी फोटो पेपर कंपनी कोडक को दीवालिया बना दिया। यह तो मात्र एक उदाहरण है, ऐसे उदाहरणों की लंबी सूची बन सकती है। आनेवाले पांच-दस वर्षों मे पारम्परिक उद्योगों को सबसे अधिक साफ्टवेयर प्रभावित करेगा। विश्व के सबसे बुद्धिमान ज्ञानियों, प्रोफेशनलों, विशेषज्ञों को कम्प्यूटर ने उम्मीद से दस वर्ष पहले ही धराशायी कर दिया है। अमेरिका में नये वकीलों को काम नहीं मिल रहा है क्योंकि आईबीएम वाट्सन द्वारा आपको अच्छी से अच्छी कानूनी सलाह सेकंडों में, वह भी ९० प्रतिशत सटीक मिल जाती है। परिणाम यह हुआ है कि धीरे-धीरे सिर्फ धुरंधर वकीलों की आवश्यकता रह गयी है और चुनिंदा विशेषज्ञों को ही काम मिल रहा है। अगले दो-तीन वर्षों में लोगों के उपयोग के लिए स्वचलित कार आयगी, इससे पारम्परिक कार उद्योग का विघटन प्रारंभ हो जायगा। आपको कार खरीदने की जरूरत ही नहीं होगी। आप फोन पर कार बुलायंगे, कार आपके सामने होगी, आपको गंतव्य तक पहुंचा देगी। आपको उसे पार्क करने की जहमत नहीं उठानी है, आप तो बस जितने किलोमीटर चलकर आये हैं, उसका भुगतान कर दीजिए। कारों के मामले में यह बहुत उपयोगी होगा। हमारे बच्चों को ड्राइविंग लाइसेंस की जरूरत ही नहीं होगी, वह कभी कार खरीदने वाले ही नहीं हैं। इससे शहरों में बदलाव दिखेगा, क्योंकि हमें ९० से ९५ प्रतिशत कम कारों की जरूरत रह जायगी। हम कार पार्किंग वाले स्थानों पर पार्क विकसित कर सकेंगे। विश्व में प्रतिवर्ष बीस लाख से भी अधिक लोग सड़क दुर्घटना के शिकार होते हैं। स्वचलित कारों से यह संख्या बहुत कम हो जायगी। परिणामस्वरूप दुर्घटनाओं के बिना बीमा भी सस्ता हो जायगा, कार बीमा जैसे घटक तो गायब ही हो सकते हैं। एक और सच यह है कि अमेरिका में चुनाव हुए तो दोनों ही प्रमुख उम्मीदवार देश की अर्थव्यवस्था को लेकर चुप रहे। वहां एचएसबीसीए बैंक आफ अमेरिका तथा गोल्डमैन सैक आदि बड़े बैंकों ने चेतावनी दी थी कि देश को एक और मंदी से गुजरना पड़ सकता है क्योंकि गाल फुला-फुलाकर किये गये अर्थव्यवस्था में सुधार के दावे पूरे नहीं हो पाये हैं। सारी दौलत कुछ ही परिवारों के हाथ में इकट्ठा हो गयी है। अमेरिका में भोज्य सामग्री के निर्माण का अधिकांश काम सिर्फ चार बड़ी कंपनियों तक सीमित हो गया है। स्वास्थ्य, रक्षा, बैंकिंग सभी क्षेत्रों का हाल ऐसा ही है जहां कुछ परिवारों की मोनोपली चलती है। सभी क्षेत्रों के व्यवसाय कुछ बड़े परिवारों के हाथों में सीमित हो गये हैं। आम जनता के पास खर्च करने के लिए धन नहीं बचा है, परिणाम यह है कि ज्यादातर बिक्री सिर्फ तब होती है जब सेल लगी हो और चीजों पर डिस्काउंट चल रहा हो। सन् २००८ की मंदी के बाद दौलत कुछ हाथों में इकट्ठा हो गयी, लेकिन उसका कहीं उपयुक्त निवेश न होने के कारण ब्याज की दरें घटीं तो आर्थिक संस्थाओं ने कर्ज देने में कंजूसी शुरू कर दी। सरकार के पास इस स्थिति से निबटने के लिए कोई कारगर योजना नहीं है। लोग या तो बेरोजगार हैं या उन्हें उनकी काबिलियत से कम वेतन पर काम करने के लिए विवश होना पड़ रहा है। बेरोजगारी ने लोगों को हताश किया है और वे नशे के आदी होते जा रहे हैं। अमेरिका के बहुत से मॉल दीवालिया होने की कगार पर हैं। यह विश्व के सबसे शक्तिशाली और विकसित देश की अर्थव्यवस्था का हाल है। हम भारतीय आज अमेरिकी अर्थव्यवस्था की नकल में लगे हैं। यहां भी अंबानी, अडानी और कुछ धनी परिवारों ने सारे व्यवसाय पर कब्जा कर लिया है और यह क्रम लगातार जारी है। छोटे दुकानदारों के सामने कई चुनौतियां हैं। निवेशकों का धन उड़ाने वाली ऑनलाइन कंपनियां आम व्यापारी के लिए परेशानियां खड़ी कर रही हैं। अभी हम अमेरिका की चरम स्थिति तक नहीं पहुंचे हैं। कुछ साल तक ग्राहक खुश होते रहेंगे क्योंकि उन्हें सामान सस्ता मिल रहा है, सुविधापूर्वक मिल रहा है, लेकिन धीरे-धीरे हाल यह हो जायगा कि आम आदमी के पास खरीददारी के लिए धन ही नहीं बचेगा। गरीब-गुरबा और निम्न मध्यवर्ग की हालत और खराब हो जायगी। उच्च मध्यवर्ग अपने दिखावेपूर्ण जीवनस्तर के कारण सदैव परेशान रहेगा। उसका धन उपयोगी कामों में लगने के बजाय दिखावे के कामों पर ज्यादा खर्च होगा। समस्या यह है कि यह कोरी कल्पना नहीं है। यह एक भयानक सचाई है जो अगले कुछ वर्षों में हमारे सामने होगी। इस समस्या से बचने का एक ही तरीका है कि हम कुटीर उद्योगों पर फिर से ध्यान दें, उन्हें तकनीक का लाभ लेना सिखायें। दस्तकारों को प्रोत्साहित करें, उनका सामान खरीदें और उसके निर्यात के लिए अधिक से अधिक बाजार ढूंढ़े। यह सच है कि भविष्य में तकनीक सिर्फ एक सपोर्ट-सिस्टम न रहकर उद्योगों की दिशा निर्धारित करेगी। हमें यह सुनिश्चित करना होगा कि कुटीर उद्योगों की विशेषताएं बरकरार रखते हुए उन्हें तकनीक का सहयोग देने की व्यवस्था करें। इसी से भारतीय अर्थव्यवस्था की खासियतें बरकरार रह सकेंगी। इन्हीं खासियतों के कारण हम २००८ में बचे थे और अब भी अपनी इन्हीं खासियतों के सहारे उस गर्त में जाने से बच सकेंगे जिसमें अमेरिका जाता दिख रहा है। हमें याद रखना होगा कि तकनीक सिर्फ एक औजार है और इस औजार के सही उपयोग का निर्णय हमारे ही हाथ में है। तकनीक ने फिलहाल जो समीकरण बदले हैं, उन्हें हम अपने फायदे में प्रयोग करना सीख लें तो हमारी अर्थव्यवस्था और भी मजबूत होगी तथा बेरोजगारी भी नहीं बढ़ेगी।", 
  "Topic25": "उत्तर प्रदेश के हाल के क्षेत्र एवं जिला पंचायत अध्यक्षों के चुनाव में सत्तारूढ़ दल भाजपा अपने प्रतिनिधियों की कम संख्या के बावजूद जिला पंचायत अध्यक्षों की कुल ७५ सीटों में ६७ पर एवं क्षेत्र पंचायत अध्यक्षों की कुल ८२६ सीटों में ६२६ सीटें जीतने में कामयाब रही। गौर करने की बात है कि पंचायत चुनाव में सर्वाधिक प्रतिनिधि समाजवादी पार्टी के चुनकर आये थे, लेकिन जिला पंचायत अध्यक्ष के चुनाव में सपा अपने कमजोर चुनावी प्रबंधन के कारण मात्र पांच सीटों पर सिमट गयी। इस बार के जिला पंचायत अध्यक्ष के चुनाव में भाजपा अपने सहयोगी अपना दल (एस) सहित कुल ६७ सीटों पर कब्जा जमाने में कामयाब रही। जबकि सपा को पांच, रालोद को एक, जनसत्ता दल को एक और एक सीट पर निर्दलीय प्रत्याशी को सफलता मिली है। इसी तरह क्षेत्र पंचायत अध्यक्षों के चुनाव में प्रदेशकी कुल ८२६ सीटों में से भाजपा ६२६ सीटें जीतने में कामयाब हुई। गौरतलब है कि २०१६ में सत्ता में रहते हुए भाजपा की ही तरह समाजवादी पार्टी ने भी पंचायत चुनाव में शानदार सफलता हासिल की थी। इस चुनाव में सपा ने अकेले अपने दम पर जिला पंचायत अध्यक्ष की ६३ सीटों पर कब्जा कर लिया था। उस समय भाजपा को मात्र पांच, बसपा को चार तथा कांग्रेस और रालोद को एक-एक सीटों पर संतोष करना पड़ा। पंचायत चुनाव में भ्रष्ट तरीके अपनाये जाने का अनुमान इस बात से आसानी से लगाया जा सकता है कि उत्तर प्रदेश में सपा के सबसे अधिक उम्मीदवार और समर्थक चुनाव जीत कर आये, इसके बावजूद भी पार्टी सिर्फ पांच जिला पंचायत अध्यक्ष चुनकर लाने में सफल हो सकी। सपा की तुलना में भाजपा के कम उम्मीदवार जीते, परन्तु भाजपा ने अपने मजबूत चुनावी प्रबंधन से ७५ मेंसे जिला पंचायत अध्यक्ष की ६७ सीटें जीतकर प्रदेश में अपना परचम लहरा दिया। इस चुनाव में सर्वाधिक नुकसान सपा को उठाना पड़ा। सपा का आरोप है कि उसके प्रतिनिधियों और उम्मीदवारों को अंतिम समय में भाजपा ने लालच देकर अपने पाले में कर लिया। अपने प्रतिनिधियों को पाला बदलने से रोक पाने में असमर्थ सपा ने आनन-फानन में काररवाई करते हुए अपने ११ जिला अध्यक्षों को बर्खास्त कर दिया। यह भी कम दिलचस्प नहीं है कि शुरुआत में बहुजन समाज पार्टी क्षेत्र एवं जिला पंचायत अध्यक्ष का चुनाव लडऩा चाहती थी, लेकिन जब उसने देखा कि भाजपा ने प्रारम्भ में ही अपने २१ जिला पंचायत अध्यक्षों को निर्विरोध चुनवा लिया तो बसपा की हिम्मत छूट गयी। उसने अपने को चुनाव मैदान से दूर कर लिया। इस चुनाव में सबसे अधिक दुर्गति कांग्रेस की हुई। उत्तर प्रदेश में कांग्रेस इतनी कमजोर हो चुकी है कि वह अपने गढ़ अमेठी और रायबरेली में भी अपने प्रत्याशियों को नहीं जितवा सकी। देखा जाय तो इस चुनाव में सपा और बसपा को भी कम झटका नहीं लगा है। बसपा ने तो चुनाव मैदान से भाग खड़े होकर किसी तरह अपनी इज्जत बचा ली, परन्तु कांग्रेस अपना खाता तक नहीं खोल सकी। कांग्रेस के चुनाव प्रबन्धकों खास कर उत्तर प्रदेश की प्रभारी प्रियंका गांधी को इस पर गंभीर मंथन करना होगा, वरना २०२२ में उत्तर प्रदेश में चुनाव जीतकर सरकार बनाने का प्रदेश कांग्रेस अध्यक्ष अजय कुमार लल्लू का दावा खोखला साबित होगा। पंचायत चुनाव के नतीजे कांग्रेस को उत्तर प्रदेश में अपनी जमीनी हकीकत समझने के लिए काफी है। पश्चिमी उत्तर प्रदेश के कुछ जिलों में प्रभाव रखने वाले रालोद को पंचायत चुनाव में अपेक्षित सफलता तो हासिल नहीं हुई, लेकिन जयंत चौधरी अपने दादा पूर्व प्रधान मंत्री स्व. चौधरी चरण सिंह और अपने पिता स्व. चौधरी अजित सिंह के गढ़ बागपत जिला पंचायत अध्यक्ष की सीट जीतकर अपने पूर्वजों की लाज बचाने में अवश्य कामयाब रहे। वहीं प्रतापगढ़ में राजा भैया की पार्टी जनसत्ता दल ने जिला पंचायत अध्यक्ष की सीट जीतकर जिले में अपना दबदबा बरकरार रखा है। जौनपुर के पूर्व संसद धनंजय सिंह अपनी पत्नी श्रीकला सिंह को जौनपुर जिला पंचायत सीट से विजयी बनाने में सफल हुए। सोनभद्र में अनुप्रिया पटेल का उम्मीदवार विजयी हुआ है। आश्चर्य इस बात पर है कि सपा के गढ़ समझे जानेवाले मैनपुरी, कन्नौज और फिरोजाबाद में भाजपा ने उसे शिकस्त दी है। भाजपा को पश्चिमी उत्तर प्रदेश के १४ जिलों में १३, ब्रज क्षेत्र के १२ जिलों में ११, कानपुर क्षेत्र के १४ जिलों में १३, अवध क्षेत्र के १३ जिलों में १३, काशी क्षेत्र के १२ जिलों में दस तथा गोरखपुर क्षेत्र के दस जिलों में सात सीटों पर भाजपा के जिला पंचायत अध्यक्ष चुने गये। इस बार के चुनाव में रामपुर, प्रतापगढ़ उन्नाव और सुल्तानपुर में त्रिकोणीय मुकाबला, एटा, सीतापुर और जौनपुर में चतुष्कोणीय और प्रदेश के करीब ४५ जिलों में भाजपा और सपा के बीच सीधा मुकाबला देखने को मिला। चुनाव नतीजों को लेकर मीडिया की रिपोर्ट और सत्तारूढ़ दल के नेताओं के बयान आश्चर्यचकित करने वाले हैं। मीडिया के एक वर्ग और भाजपा की तरफ से यह दावा किया जा रहा है कि पंचायत चुनाव के नतीजे २०२२ के उत्तर प्रदेश विधानसभा चुनाव का सेमी फाइनल है। चुनाव नतीजों को उत्तर प्रदेश के आगामी विधानसभा चुनाव से जोड़कर देखना शायद उचित नहीं होगा, क्योंकि क्षेत्र पंचायत और जिला पंचायत अध्यक्ष का चुनाव सीधे जनता द्वारा न कराकर निर्वाचित पंचायत प्रतिनिधियों द्वारा किया जाता है। यह चुनाव बिलकुल अलग पद्धति से कराये जाते हैं। इसलिए इसके जरिये जनमत का सही-सही आकलन कर पाना मुश्किल होता है। सत्तारूढ़ दल के नेताओं को पंचायत चुनावों के संदर्भ में बयानबाजी करने से पूर्व तथ्यों से ठीक प्रकार से अवगत होना आवश्यक है। क्योंकि देखा गया है कि कई वरिष्ठ और अनुभवी नेता भी अपने बयान में इस बात को प्रमुखता से रख रहे हैं कि पंचायत चुनाव के नतीजे राज्य सरकार के कार्यों पर मुहर है। जबकि वास्तव में ऐसा नहीं है। इन चुनावों का विधानसभा और लोकसभा चुनाव पर कोई खास असर नहीं होने वाला। भाजपा इन नतीजों से विरोधियों पर मनोवैज्ञानिक बढ़त अवश्य बना लेगी। जनमत जनता से सीधे संवाद या जुड़ाव से तैयार होता है। इस चुनाव में जनता सीधे सहभागी न होकर उसके द्वारा चुने हुए प्रतिनिधियों ने हिस्सा लिया, इसलिए पंचायत चुनाव का आगामी विधानसभा चुनाव में कोई असर होगा, ऐसा लगता नहीं है। इन चुनावों में पैसे और बाहुबल के बढ़ते प्रभाव के कारण, अब क्षेत्र पंचायत और जिला पंचायत अध्यक्षों के चुनाव की मौजूदा प्रणाली को बदलने की महती आवश्यकता है। पंचायत चुनावों को आगे से सीधे जनता के द्वारा कराये जाने पर विचार किया जाना चाहिए। इससे धनबल और बाहुबल के आधार पर मतदाताओं को खरीदकर चुनाव जीतने की चली आ रही परंपरा पर रोक लगेगी और जनता स्वतंत्र और निष्पक्ष रूप से अपने पसंद के उम्मीदवार का चुनाव कर सकेगी। क्षेत्र और जिला पंचायत अध्यक्ष का चुनाव सीधे जनता द्वारा कराकर पंचायत चुनाव में भ्रष्ट और अनैतिक तरीकों के इस्तेमाल को पूरी तरहसे तो रोका नहीं जा सकता, लेकिन इस पर काफी हद तक काबू पाया जा सकता है। लोकतंत्र को बचाने और चुनाव की पुरातन पद्धति को बदलने के लिए राजनीतिक दलों को भी शुचिता लानी होगी। चूंकि हर वह पार्टी जो सत्ता में होती है, वह इस चुनावी कमजोरी का भरपूर फायदा उठाती है। इसलिए इस व्यवस्था के खिलाफ खुलकर कोई बोलने का साहस नहीं दिखाता। इस त्रुटिपूर्ण चुनाव प्रणाली को बदलना समय की मांग है। इसके लिए दूसरों से अलग समझी जाने वाली पार्टी भाजपा को पहल करने की जरूरत है। पंचायत चुनाव के मौजूदा विद्रूप रूप को हर हालत में बदलना होगा। इस व्यवस्था को बदलने से भविष्य में देश का सामान्य आदमी भी क्षेत्र पंचायत प्रमुख और जिला पंचायत अध्यक्ष आसानी से बन सकेगा। चुनाव पद्धति में बदलाव करके पंचायत चुनाव में बाहुबल-धनबल और सत्ताबल के प्रभाव को काफी हद तक कम किया जा सकता है।", 
  "Topic26": "बीती १२ फरवरी को रात्रि ताजिकिस्तान में आये ६.३ रिएक्टर स्केल और अमृतसर में ठीक उसके ३ मिनट बाद ६.१ रिएक्टर स्केल के भूकंप से कोई जन-धन के नुकसान की सूचना नहीं है। ताजिकिस्तान में जमीन के अंदर ८० किलोमीटर इस भूकंप का केन्द्र बताया जा रहा है। उत्तर भारत के हिमाचल, जम्मू-कश्मीर, पंजाब, चंडीगढ़, राजस्थान, उत्तर प्रदेश, नोएडा सहित राजधानी दिल्ली में भूकंप के झटके महसूस किये गये। कहीं मकान की दीवारों में दरारें आने की खबरें हैं तो कहीं छत चटकने की। गौरतलब है कि बीते साल १२-१३ अप्रैल, ३ मई, १० मई, १५ मई, २८-२९ मई के बीच भी देश की राजधानी दिल्ली में तकरीबन १८ भूकंप के झटके महसूस किये गये थे। उस समय दिल्ली के मुख्यमंत्री अरविंद केजरीवाल ने भूकंप से बचाव हेतु एक जागरूकता अभियान भी चलाया था। इससे पहले २४ सितम्बर २०१९ को पाकिस्तानअधिकृत कश्मीर में आये ५.८ रिएक्टर पैमाने के भूकंप से भारी तबाही हुई थी। भूकंप से इस बार ताजिकिस्तान या भारत में भले ही जानमाल का नुकसान न हुआ हो लेकिन इतना तय है कि भारत में भूकंप के खतरे से मुंह नहीं मोड़ा जा सकता। भले दावे कुछ भी किये जायें, असलियत यह है कि भूकंप के खतरे से निबटने की तैयारी में हम बहुत पीछे हैं। यह कटु सत्य है कि मानव आज भी भूकंप की भविष्यवाणी कर पाने में नाकाम है। अर्थात भूकंप को हम रोक नहीं सकते लेकिन जापान की तरह उससे बचने के प्रयास तो कर ही सकते हैं। जरूरी है हम उससे जीने का तरीका सीखें। हमारे देश में सबसे बड़ी विडम्बना यह है कि लोगों को भूकंप के बारे में बहुत कम जानकारी है। फिर हम भूकंप को दृष्टिगत रखते हुए विकास भी नहीं कर रहे हैं, बल्कि अंधाधुंध विकास की दौड़ में बेतहाशा भागे ही चले जा रहे हैं। दरअसल हमारे यहां सबसे अधिक संवेदनशील जोन में देश का हिमालयी क्षेत्र आता है। हिन्दूकुश का इलाका, हिमालय की ऊंचाई वाला और जोशीमठ से ऊपर वाला हिस्सा, उत्तर-पूर्व में शिलांग तक धारचूला से जानेवाला, कश्मीर का और कच्छ एवं रण का इलाका भूकंप की दृष्टि से संवेदनशील जोन-५ में आते हैं। इसके अलावा देश की राजधानी दिल्ली, जम्मू और महाराष्ट्र तक का देश का काफी बड़ा हिस्सा भूकंपीय जोन-४ में आता है। देखा जाये तो भुज, लातूर और उत्तरकाशी में आये भूकंप के बाद यह आशा बंधी थी कि सरकार इस बारे में अतिशीघ्र ठोस रणनीति बनायगी, परन्तु ऐसा हुआ नहीं। देश की राजधानी दिल्ली सहित सभी महानगरों में गगनचुम्बी बहुमंजिली इमारतों, अट्टालिकाओं की शृंखला शुरू हुई, जिसके चलते आज शहर-महानगरों-राजधानियों और देश की राजधानी में कंक्रीट की आसमान छूती मीनारें ही मीनारें दिखाई देती है। यह सब बीते पंद्रह-बीस सालों के ही विकास का नतीजा है। जाहिर-सी बात है कि इनमें से दो प्रतिशत ही भूकंपरोधी तकनीक से बनायी गयी हैं। यही बहुमंजिली आवासीय इमारतें भूकंप आने की स्थिति में भारी तबाही का कारण बनेंगी। हमारे यहां अशिक्षा, गरीबी, भुखमरी, बढ़ती आबादी के कारण अनेक समस्याएं हैं। आधुनिक निर्माण सम्बंधी जानकारी, जागरूकता एवं जरूरी कार्यकुशलता का अभाव है, इससे जनजीवन की हानि का जोखिम और बढ़ गया है। ऐसी स्थिति में पुराने मकान तोड़े तो नहीं जा सकते लेकिन भूकंप संभावित क्षेत्रों में नये मकानों को हल्की सामग्री से बना तो सकते हैं। इसमें मात्र पांच फीसदी ही अधिक धन खर्च होगा। हमें संकट के समय खतरों के बारे में जानना एवं उसके लिए तैयार रहना चाहिए। इस बात का ध्यान रखें कि देश ही नहीं, दुनिया में संयुक्त राष्ट्र के नियमों के मुताबिक बचाव नियमों का पालन नहीं हो पा रहा है और देशवासी मौत के मुहाने पर खड़े हैं। इसलिए उन्हें खुद कुछ करना होगा। सरकार के बूते कुछ नहीं होनेवाला, तभी भूकंप के साये से कुछ हद तक खुद को बचा सकेंगे। स्थिति की चुनौती को सरकार खुद स्वीकार भी कर चुकी है। निष्कर्ष यह कि भूकंप से बचा जा सकता है लेकिन इसके लिए समाज, सरकार, वैज्ञानिक और आम जनता सबको प्रयास करने होंगे। जहां तक सरकार का सवाल है, उसे नेशनल इंस्टीट्यूट ऑफ डिजास्टर मैनेजमेंट के भूकंप से बचाव के प्रस्ताव पर अमल करने में अब देरी नहीं करनी चाहिए। यह समय की मांग है। श्रद्धायुक्त नम्रता की तरह अंतरात्मा में दिव्य प्रकाश की ज्योति जलती रहे। उसमें प्रखरता और पवित्रता बनी रहे तो पर्याप्त है। पूजा के दीपक इसी प्रकार टिमटिमाते हैं। आवश्यक नहीं उनका प्रकाश बहुत दूरतक फैले। छोटे से क्षेत्र में पुनीत आलोक जीवित रखा जा सके तो वह पर्याप्त है। परमात्मा के प्रति अत्यंत उदारतापूर्वक आत्मभावना पैदा होती है, वही श्रद्धा है। सात्विक श्रद्धा की पूर्णता में अंत:करण स्वत: पवित्र हो उठता है। श्रद्धायुक्त जीवन की विशेषता से ही मनुष्य स्वभाव में ऐसी सुंदरता बढ़ती जाती है, जिसे देखकर श्रद्धावान स्वयं संतुष्ट बना रहता है। श्रद्धा सरल हृदय की ऐसी प्रीतियुक्त भावना है, जो श्रेष्ठ पथ की सिद्धि कराती है। जीवनका सम्मान ही आचार शास्त्र है। अनीति ही जीवन को नष्ट करती है। मूर्खता और लापरवाही से तो उसका अपव्यय भर होता है। बुरी तो बर्बादी भी है परन्तु विनाश तो पूरी विपत्ति है। बर्बादी के बाद तो सुधरने के लिए कुछ बच भी जाता है परन्तु विनाश के साथ तो आशा भी समाप्त हो जाती है। अनीति अपनाने से बढ़ कर जीवन का तिरस्कार और कुछ हो नहीं सकता। पाप अनेको हैं उनमें प्राय: आर्थिक अनाचार और शरीरों को क्षति पहुंचाने जैसी घटनाएं ही प्रधान होती हैं। इनमें सबसे बड़ा पातक जीवन का तिरस्कार है। अनीति अपनाकर हम उसे क्षतिग्रस्त, कुंठित, हेय और अप्रमाणिक बनाते हैं। दूसरों को हानि पहुंचाना जितनी बुरी बात है, दूसरों के ऊपर पतन और पराभव थोपना जितना निंदनीय है।  उससे कम पातक यह भी नहीं है कि हम जीवन का गला अपने हाथों घोटें और उसे कुत्सित, कुंठित, बाधित, अपंगों एवं तिरस्कृत स्तर का ऐसा बना दें जो मरण से भी अधिक कष्टदायक हो। श्रद्धा तप है। वह ईश्वरीय आदेशों पर निरन्तर चलते रहने की प्रेरणा देती है। आलस से बचाती है। कर्तव्यपालन में प्रमाद से बचाती है। सेवा धर्म सिखाती है। अंतरात्मा को प्रफुल्ल, प्रसन्न रखती है। इस प्रकार के तप और त्याग से श्रद्धावान व्यक्ति के हृदय में पवित्रता एवं शक्ति का भंडार अपने आप भरता चला जाता है। गुरु कुछ भी न दे तो भी श्रद्धा में वह शक्ति है, जो अनंत आकाश से अपनी सफलता में तत्व और साधन को आश्चर्यजनक रूप से खींच लेती है। धु्रव, एकलव्य, अज, दिलीप की साधनाओं में सफलता का रहस्य उनके अंत:करण की श्रद्धा ही रही है। उनके गुरुओं ने तो केवल उसकी परख की थी। यदि इस तरह की श्रद्धा आज भी लोगों में आ जाय, लोग पूर्ण रूप से परमात्मा की इच्छाओं पर चलने को कटिबद्ध हो जायं तो विश्वशांति, चिर संतोष और अनंत समृद्धि की परिस्थितिया बनते देर न लगे। उसके द्वारा सत्य का उदय, प्राकट्य और प्राप्ति तो अवश्यंभावी हो जाता है। यदि थोड़ी-सी सजगता के साथ हर इनसान सोचे तो दुनिया में श्रद्धा और विन्रमता की भावना पैदा हो सकती है।", 
  "Topic27": "सत्कर्म की प्रशंसा और अपकर्म की निन्दा समाज का स्वभाव है। लोकमंगल से जुड़े कर्मो की प्रशंसा से समाज का हितसंवद्र्धन होता है। प्रशंसा का प्रभाव प्रशंसित व्यक्ति पर भी पड़ता है। वह लोकहित साधना में पहले से और भी ज्यादा सक्रिय होता है। समाज प्रशंसनीय व्यक्ति का अनुसरण करता है। प्रधानमंत्री नरेन्द्र मोदी ने उत्तर प्रदेश के मुख्य मंत्री योगी आदित्यनाथ के कामकाज की प्रशंसा की है। कोविड महामारी से जूझने में उनकी कर्मकुशलता की प्रशंसा विश्व स्वास्थ्य संघटन ने भी की और सर्वोच्च न्यायपीठ ने भी। वे संन्यासी हैं। संन्यासी निंदा और प्रशंसा में समभाव रहते हैं। तो भी राजकाल संचालन में उनकी प्रशंसाका विशेष महत्व है। वे अपने दायित्वों का निर्वहन पूरी निष्ठा के साथ करते हैं। अपने कामकाज में वे अतिरिक्त संवेदनशील हैं। उत्तर प्रदेश देश का सबसे बड़ा राज्य है। प्रदेश की चुनौतियां भी विकराल हैं। यहां योगी जी के मुख्य मंत्री होने के पहले से ही कानून व्यवस्था की चुनौती थी। वातावरण अराजक था। उन्होंने सत्ता में आते ही इस चुनौती का मुकाबला किया। माफिया सरकार का निशाना बने। आमजनों में स्वाभाविक ही इसकी प्रशंसा हुई। उन्होंने महिलाओं से जुड़े अपराधों को समाप्त करने की रणनीति बनायी। उन्होंने ध्वस्त कानून व्यवस्था पर पहले ही कड़ा रूख अपनाया। कृषि, उद्योग, शिक्षा सहित सभी मोर्चो पर उनका काम प्रशंसनीय है। निवेशकों का आकर्षण बढ़ा है। पुरस्कार, प्रशस्ति या सम्मान लोकहित के प्रेरक होते हैं। पुरस्कार का शाब्दिक अर्थ ही है – आगे बढ़ाने या लाने वाला कर्म। प्रशंसा भी सत्कर्मो का पुरस्कार है। लेकिन लोकव्यापी शुभ कर्म करने वाले महानुभावों के उदाहरण कम हैं। लोकमंगल में संलग्न महानुभाव प्रशंसा के लिए ही श्रेष्ठ कर्म नहीं करते। वे अपनी अनुभूति और कर्तव्य पालन के लिए सतत् कर्म करते हैं। योगी जी सर्वमंगल से जुड़े कार्यों के प्रति निष्ठा भाव रखते हैं। भारतीय चिंतन में सर्वभूत हित से जुड़े कर्म संस्कृति हैं। लोकमंगल सामूहिक अभिलाषा है। लोकमंगल में सबकी आश्वस्ति है। वैदिक परंपरा में स्वस्तिवाचन का महत्व है। इन्द्र से स्वस्ति या कल्याण की प्रार्थना है – स्वस्ति नो इन्द्र:। इन्द्र कल्याण करते हैं। इन्द्र ही क्यों हमारे सभी देव कल्याण करते हैं। कल्याण करने वाले की प्रशंसा प्रशस्ति स्वाभाविक है। इसलिए स्वस्ति के याचक प्रशस्ति प्रशंसा के गायक भी हैं। भारत में समाज के सुख, स्वस्ति में कर्मरत मनुष्यों की भी प्रशंसा होनी चाहिए, होती रही है। संप्रति योगी जी की प्रशंसा हो रही है। लोकमंगल समाज की मूल और स्वाभाविक अभिलाषा है। सुख स्वस्ति मुद मोद प्रमोद देने में कर्मरत महानुभावों की प्रशस्ति प्रशंसा सामाजिक कर्तव्य है। ऐसी प्रशंसा समाज को सकारात्मक बनाती है। ऋग्वेद में जल की प्रशस्ति-प्रशंसा है, जल में अमत है, औषधियां हैं। ऋषि चाहते हैं कि देवों द्वारा भी जल की प्रशंसा हो। स्तुति है कि हे देवो जल की प्रशंसा के लिए उत्साही बनो। पृथ्वी माता है, आकाश पिता। ऋषि स्तुति है कि दोनो प्रशंसा प्रशस्ति सुनने के लिए हमारे पास आयें। शुभ की प्रशंसा राष्ट्र हितैषी है। इससे सत्य शिव से परिपूर्ण लोकमत बनता है। शुभ कर्म के कर्ता प्रशंसनीय होते हैं। सभी समाज अपनी सुगतिशीलता के लिए करणीय, अकरणीय और अनुकरणीय कार्यो की लिखित या अलिखित सूची बनाते हैं। किये जाने योग्य स्वाभाविक कार्य या कर्तव्य करणीय होते हैं। समाज या व्यक्ति विरोधी कार्य अकरणीय कहे जाते हैं और सर्वमंगल मांगल्ये साधने वाले कार्य अनुकरणीय। अनुकरणीय प्रशंसनीय भी होते हैं। प्रशंसनीय कर्ता की प्रशंसा होती है। लोक उनका प्रशस्ति गायन करता है। समाज का सत्य, शिव और सुन्दर करणीय और अनुकरणीय कार्यों में ही खिलता है और बढ़ता है। गीता दर्शन ग्रन्थ है लेकिन गीता दर्शन में भी यश कीर्ति की प्रशंसा है। दूसरे अध्याय में विषादग्रस्त अर्जुन से श्रीकृष्ण ने कहा कि कर्तव्य पालन न करने से तुम अपना यश खो दोगे-कीर्तिं च हित्वा। सम्मानित व्यक्ति के लिए अपयश तो मृत्यु से भी बड़ा है-अकीर्तिर्मरणा अतिरिच्यते। यश और प्रशंसा सौभाग्य है। अपयश मृत्यु से भी भयंकर है। श्रीकृष्ण ने भी यश प्रशंसा को महत्वपूर्ण बताया है। यशस्वी के लिए कर्तव्य पालन जरूरी है। कर्तव्य भारतीय परंपरा का नीति निदेशक तत्व है। कर्तव्यपालन से यश बढ़ता है। आशावादी इसी के अनुसरण में सक्रिय रहते हैं। विपरीत परिस्थितियों में निराशा आती है, निराशा निष्क्रिय करती है। जैसे आशावादी और यशस्वी के लिए कर्तव्य निर्वहन जरूरी है, वैसे ही निराशा के दौरान भी कर्तव्य पालन की महत्ता है। निराशा के भी कर्तव्य हैं। निराशी को सक्रिय कर्म से अलग नहीं हटना चाहिए। एक काम में मन न लगे तो दूसरा, दूसरे में भी चित्त केन्द्रीभूत न हो तो तीसरा। सतत् सक्रियता या रजस गुण का ऊध्र्वगमन सत् में होता ही है। सत्का स्वभाव सतत्में ही खिलता है। निस्संदेह जीवन रहस्यपूर्ण है। हरेक काल या मुहूर्त की कार्यविधि का ज्ञान या विश्लेषण अब भी अधूरा है लेकिन कर्तव्यपालन सक्रियता में यश और आत्मसंतोष मिलता ही है। इसकी प्रशंसा होती है। सम्मान, यश, प्रशंसा, प्रशस्ति के अपने सामाजिक उपयोग हैं। इस आस्तिकता की अपनी आश्वस्ति है। इसी में स्वस्ति है। यश, कीर्ति और प्रतिष्ठा प्रशंसा भी है। धर्मान्तरण कराना अपराध है। इसका विरोध संविधान सभा में भी हुआ था। धर्मान्तरण के माध्यम से भारतीय समाज की आंतरिक शक्ति कमजोर करने का अपराध जारी है। यहां भय, लोभ, और षडय़ंत्र से धर्मांतरण जारी रहे हैं। धर्मान्तरित व्यक्ति की निष्ठा भारतीय जीवन रचना में नहीं होती। धर्मातरित व्यक्ति भारत माता की जय नहीं बोलते। उनकी देव निष्ठा भी बदल जाती है। धर्मांतरण वस्तुत: राष्ट्रांतरण होता है। अन्य सरकारों ने वोट बैंक तुष्टीकरण के कारण धर्मान्तरण जैसे गंभीर अपराध की उपेक्षा की लेकिन योगी सरकार ने इस अपराध पर धावा बोला। यह प्रशंसनीय कार्य है। आम जनमानस योगी जी की प्रशंसा कर रहा है। लेकिन अलगाववादी साम्प्रदायिक ताकते इसका विरोध कर रही हैं। तो भी योगी सरकार का निश्चय सुस्पष्ट है। धर्मांतरण के विरूद्ध योगी जी का अभियान जारी है। संप्रति जनसंख्या का विषय राष्ट्रीय चुनौती है। जनसंख्या की लगातार वृद्धि खतरनाक है। प्रकृति प्रदत्त सभी साधन सीमित हैं। मनुष्य ने अपनी बुद्धि और क्षमता का सदुपयोग किया है। विज्ञान और ज्ञान की अन्य शाखाओं के माध्यम से अनेक उपयोगी साधनों का आविष्कार हुआ है लेकिन बढ़ती जनसंख्या के कारण ऐसे उपयोगी साधन भी बढ़ती जनसंख्या के सापेक्ष बहुत कम हैं। सड़के भी कम हो रही हैं। चिकित्सा साधन भी कम हैं। शिक्षण संस्थाएं भी आवश्यकता से कम पड़ रही हैं। योगी जी ने जनसंख्या नीति जारी की है। इसको लेकर कई राजनीतिक समूहों द्वारा हल्ला मचाया जा रहा है। लेकिन योगी जी अडिग एवं अटल हैं। उनके राजनीतिक साहस की प्रशंसा हो रही है। जनसंख्या वृद्धि राष्ट्रीय समस्या है। वे उत्तर प्रदेश में इस चुनौती से टकरा रहे हैं। योगी की प्रशंसा में राज्य के सुखद भविष्य की आशा है। अनेक योजनाएं फलीभूत हो चुकी है। अनेक शुरू हो चुकी हैं। अनेक प्रत्याशित हैं। उनकी प्रशंसा अप्रत्याशित नहीं है। इस प्रशंसा के मूलभूत आधार हैं। उत्तर प्रदेश बदल रहा है। सरकार और जनता के बीच सम्वाद बढ़ा है।", 
  "Topic28": "सत्कर्म की प्रशंसा और अपकर्म की निन्दा समाज का स्वभाव है। लोकमंगल से जुड़े कर्मो की प्रशंसा से समाज का हितसंवद्र्धन होता है। प्रशंसा का प्रभाव प्रशंसित व्यक्ति पर भी पड़ता है। वह लोकहित साधना में पहले से और भी ज्यादा सक्रिय होता है। समाज प्रशंसनीय व्यक्ति का अनुसरण करता है। प्रधानमंत्री नरेन्द्र मोदी ने उत्तर प्रदेश के मुख्य मंत्री योगी आदित्यनाथ के कामकाज की प्रशंसा की है। कोविड महामारी से जूझने में उनकी कर्मकुशलता की प्रशंसा विश्व स्वास्थ्य संघटन ने भी की और सर्वोच्च न्यायपीठ ने भी। वे संन्यासी हैं। संन्यासी निंदा और प्रशंसा में समभाव रहते हैं। तो भी राजकाल संचालन में उनकी प्रशंसाका विशेष महत्व है। वे अपने दायित्वों का निर्वहन पूरी निष्ठा के साथ करते हैं। अपने कामकाज में वे अतिरिक्त संवेदनशील हैं। उत्तर प्रदेश देश का सबसे बड़ा राज्य है। प्रदेश की चुनौतियां भी विकराल हैं। यहां योगी जी के मुख्य मंत्री होने के पहले से ही कानून व्यवस्था की चुनौती थी। वातावरण अराजक था। उन्होंने सत्ता में आते ही इस चुनौती का मुकाबला किया। माफिया सरकार का निशाना बने। आमजनों में स्वाभाविक ही इसकी प्रशंसा हुई। उन्होंने महिलाओं से जुड़े अपराधों को समाप्त करने की रणनीति बनायी। उन्होंने ध्वस्त कानून व्यवस्था पर पहले ही कड़ा रूख अपनाया। कृषि, उद्योग, शिक्षा सहित सभी मोर्चो पर उनका काम प्रशंसनीय है। निवेशकों का आकर्षण बढ़ा है। पुरस्कार, प्रशस्ति या सम्मान लोकहित के प्रेरक होते हैं। पुरस्कार का शाब्दिक अर्थ ही है – आगे बढ़ाने या लाने वाला कर्म। प्रशंसा भी सत्कर्मो का पुरस्कार है। लेकिन लोकव्यापी शुभ कर्म करने वाले महानुभावों के उदाहरण कम हैं। लोकमंगल में संलग्न महानुभाव प्रशंसा के लिए ही श्रेष्ठ कर्म नहीं करते। वे अपनी अनुभूति और कर्तव्य पालन के लिए सतत् कर्म करते हैं। योगी जी सर्वमंगल से जुड़े कार्यों के प्रति निष्ठा भाव रखते हैं। भारतीय चिंतन में सर्वभूत हित से जुड़े कर्म संस्कृति हैं। लोकमंगल सामूहिक अभिलाषा है। लोकमंगल में सबकी आश्वस्ति है। वैदिक परंपरा में स्वस्तिवाचन का महत्व है। इन्द्र से स्वस्ति या कल्याण की प्रार्थना है – स्वस्ति नो इन्द्र:। इन्द्र कल्याण करते हैं। इन्द्र ही क्यों हमारे सभी देव कल्याण करते हैं। कल्याण करने वाले की प्रशंसा प्रशस्ति स्वाभाविक है। इसलिए स्वस्ति के याचक प्रशस्ति प्रशंसा के गायक भी हैं। भारत में समाज के सुख, स्वस्ति में कर्मरत मनुष्यों की भी प्रशंसा होनी चाहिए, होती रही है। संप्रति योगी जी की प्रशंसा हो रही है। लोकमंगल समाज की मूल और स्वाभाविक अभिलाषा है। सुख स्वस्ति मुद मोद प्रमोद देने में कर्मरत महानुभावों की प्रशस्ति प्रशंसा सामाजिक कर्तव्य है। ऐसी प्रशंसा समाज को सकारात्मक बनाती है। ऋग्वेद में जल की प्रशस्ति-प्रशंसा है, जल में अमत है, औषधियां हैं। ऋषि चाहते हैं कि देवों द्वारा भी जल की प्रशंसा हो। स्तुति है कि हे देवो जल की प्रशंसा के लिए उत्साही बनो। पृथ्वी माता है, आकाश पिता। ऋषि स्तुति है कि दोनो प्रशंसा प्रशस्ति सुनने के लिए हमारे पास आयें। शुभ की प्रशंसा राष्ट्र हितैषी है। इससे सत्य शिव से परिपूर्ण लोकमत बनता है। शुभ कर्म के कर्ता प्रशंसनीय होते हैं। सभी समाज अपनी सुगतिशीलता के लिए करणीय, अकरणीय और अनुकरणीय कार्यो की लिखित या अलिखित सूची बनाते हैं। किये जाने योग्य स्वाभाविक कार्य या कर्तव्य करणीय होते हैं। समाज या व्यक्ति विरोधी कार्य अकरणीय कहे जाते हैं और सर्वमंगल मांगल्ये साधने वाले कार्य अनुकरणीय। अनुकरणीय प्रशंसनीय भी होते हैं। प्रशंसनीय कर्ता की प्रशंसा होती है। लोक उनका प्रशस्ति गायन करता है। समाज का सत्य, शिव और सुन्दर करणीय और अनुकरणीय कार्यों में ही खिलता है और बढ़ता है। गीता दर्शन ग्रन्थ है लेकिन गीता दर्शन में भी यश कीर्ति की प्रशंसा है। दूसरे अध्याय में विषादग्रस्त अर्जुन से श्रीकृष्ण ने कहा कि कर्तव्य पालन न करने से तुम अपना यश खो दोगे-कीर्तिं च हित्वा। सम्मानित व्यक्ति के लिए अपयश तो मृत्यु से भी बड़ा है-अकीर्तिर्मरणा अतिरिच्यते। यश और प्रशंसा सौभाग्य है। अपयश मृत्यु से भी भयंकर है। श्रीकृष्ण ने भी यश प्रशंसा को महत्वपूर्ण बताया है। यशस्वी के लिए कर्तव्य पालन जरूरी है। कर्तव्य भारतीय परंपरा का नीति निदेशक तत्व है। कर्तव्यपालन से यश बढ़ता है। आशावादी इसी के अनुसरण में सक्रिय रहते हैं। विपरीत परिस्थितियों में निराशा आती है, निराशा निष्क्रिय करती है। जैसे आशावादी और यशस्वी के लिए कर्तव्य निर्वहन जरूरी है, वैसे ही निराशा के दौरान भी कर्तव्य पालन की महत्ता है। निराशा के भी कर्तव्य हैं। निराशी को सक्रिय कर्म से अलग नहीं हटना चाहिए। एक काम में मन न लगे तो दूसरा, दूसरे में भी चित्त केन्द्रीभूत न हो तो तीसरा। सतत् सक्रियता या रजस गुण का ऊध्र्वगमन सत् में होता ही है। सत्का स्वभाव सतत्में ही खिलता है। निस्संदेह जीवन रहस्यपूर्ण है। हरेक काल या मुहूर्त की कार्यविधि का ज्ञान या विश्लेषण अब भी अधूरा है लेकिन कर्तव्यपालन सक्रियता में यश और आत्मसंतोष मिलता ही है। इसकी प्रशंसा होती है। सम्मान, यश, प्रशंसा, प्रशस्ति के अपने सामाजिक उपयोग हैं। इस आस्तिकता की अपनी आश्वस्ति है। इसी में स्वस्ति है। यश, कीर्ति और प्रतिष्ठा प्रशंसा भी है। धर्मान्तरण कराना अपराध है। इसका विरोध संविधान सभा में भी हुआ था। धर्मान्तरण के माध्यम से भारतीय समाज की आंतरिक शक्ति कमजोर करने का अपराध जारी है। यहां भय, लोभ, और षडय़ंत्र से धर्मांतरण जारी रहे हैं। धर्मान्तरित व्यक्ति की निष्ठा भारतीय जीवन रचना में नहीं होती। धर्मातरित व्यक्ति भारत माता की जय नहीं बोलते। उनकी देव निष्ठा भी बदल जाती है। धर्मांतरण वस्तुत: राष्ट्रांतरण होता है। अन्य सरकारों ने वोट बैंक तुष्टीकरण के कारण धर्मान्तरण जैसे गंभीर अपराध की उपेक्षा की लेकिन योगी सरकार ने इस अपराध पर धावा बोला। यह प्रशंसनीय कार्य है। आम जनमानस योगी जी की प्रशंसा कर रहा है। लेकिन अलगाववादी साम्प्रदायिक ताकते इसका विरोध कर रही हैं। तो भी योगी सरकार का निश्चय सुस्पष्ट है। धर्मांतरण के विरूद्ध योगी जी का अभियान जारी है। संप्रति जनसंख्या का विषय राष्ट्रीय चुनौती है। जनसंख्या की लगातार वृद्धि खतरनाक है। प्रकृति प्रदत्त सभी साधन सीमित हैं। मनुष्य ने अपनी बुद्धि और क्षमता का सदुपयोग किया है। विज्ञान और ज्ञान की अन्य शाखाओं के माध्यम से अनेक उपयोगी साधनों का आविष्कार हुआ है लेकिन बढ़ती जनसंख्या के कारण ऐसे उपयोगी साधन भी बढ़ती जनसंख्या के सापेक्ष बहुत कम हैं। सड़के भी कम हो रही हैं। चिकित्सा साधन भी कम हैं। शिक्षण संस्थाएं भी आवश्यकता से कम पड़ रही हैं। योगी जी ने जनसंख्या नीति जारी की है। इसको लेकर कई राजनीतिक समूहों द्वारा हल्ला मचाया जा रहा है। लेकिन योगी जी अडिग एवं अटल हैं। उनके राजनीतिक साहस की प्रशंसा हो रही है। जनसंख्या वृद्धि राष्ट्रीय समस्या है। वे उत्तर प्रदेश में इस चुनौती से टकरा रहे हैं। योगी की प्रशंसा में राज्य के सुखद भविष्य की आशा है। अनेक योजनाएं फलीभूत हो चुकी है। अनेक शुरू हो चुकी हैं। अनेक प्रत्याशित हैं। उनकी प्रशंसा अप्रत्याशित नहीं है। इस प्रशंसा के मूलभूत आधार हैं। उत्तर प्रदेश बदल रहा है। सरकार और जनता के बीच सम्वाद बढ़ा है।", 
  "Topic29": "भारत जैव विविधता समृद्ध देश है। विश्व का २.४ प्रतिशत क्षेत्रफल होने के बावजूद यह विश्व की ७.८ प्रतिशत सभी दर्ज प्रजातियों (जिनमें ४५००० पादप प्रजातियां एवं ९१००० जंतु प्रजातियां) का पर्यावास स्थल है। विश्व के ३४ जैव विविधता हॉटस्पॉट में से चार भारत में हैं। विश्व के १७ मेगा डायवर्सिटी देशों में भारत शामिल है। इस प्रकार जैव विविधता न केवल इको सिस्टम का निर्माण करता है, बल्कि यह देश में आजीविका को भी आधार प्रदान करता है। ऐसे में भारत में जैव विविधता का संरक्षण अपरिहार्य हो जाता है। जैव विविधता के संरक्षण के लिए कई उपाय किये गये हैं जैसे कि १०३ राष्ट्रीय उद्यानों की स्थापना, ५१० वन्य जीव अभ्यारणों की स्थापना, ५० टाइगर रिजर्व, १८ बायोस्फीयर रिजर्व, तीन कंजर्वेशन रिजर्व तथा दो सामुदायिक रिजर्व की स्थापना। जैव विविधता के संरक्षण के लिए राष्ट्रीय जैव विविधता काररवाई योजना (एनबीएपी) तैयार की गयी है, जो कि वैश्विक जैव विविधता रणनीतिक योजना २०११-२० के अनुकूल है। इसे २०१० में कन्वेंशन ऑन बायोलॉजिक डायवर्सिटी की बैठक में स्वीकार किया गया। भारत में वर्ष २००२ में जैव विविधता एक्ट तैयार किया गया। इसके क्रियान्वयन के लिए त्रिस्तरीय संस्थागत ढांचे का गठन किया गया है। एक्ट की धारा-८ के तहत सर्वोच्च स्तर पर वर्ष २००३ में राष्ट्रीय जैव विविधता प्राधिकरण का गठन किया गया। इसका मुख्यालय चेन्नई में है। राज्यों में राज्य जैव विविधता प्राधिकरण की भी स्थापना की गयी है। स्थानीय स्तर पर जैव विविधता प्रबंध समितियों (बीएमसी) का गठन किया गया है। देश के २६ राज्यों ने राज्य जैव विविधता प्राधिकरण एवं जैव विविधता प्रबंध समितियों का गठन किया है। जहां वर्ष २०१६ में बीएमसी की संख्या ४११८० थी, जो वर्ष २०१८ में बढ़कर ७४५७५ हो गयी। अकेले महाराष्ट्र एवं मध्य प्रदेश में ही ४३७४३ बीएमसी का गठन किया गया है। इन समितियों का उद्देश्य देश की जैव विविधता एवं संबंधित ज्ञान का संरक्षण, इसके सतत उपयोग में मदद करना तथा यह सुनिश्चित करना कि जैविक संसाधनों के उपयोग से जनित लाभों को उन सबसे उचित एवं समान रूपसे साझा किया जाय, जो इसके संरक्षण, उपयोग एवं प्रबंधन में शामिल हैं। जहां तक राष्ट्रीय जैव विविधता प्राधिकरण की बात है तो यह देश में जैव विविधता के संरक्षण के लिए दी गयी भूमिका का बखूबी पालन कर रहा है। राष्ट्रीय जैव विविधता प्राधिकरण के अनुसार राष्ट्रीय जैव विविधता काररवाई योजना का क्रियान्वयन चुनौतीपूर्ण है। इसके सफल क्रियान्वयन में लोगों की भागीदारी की महत्वपूर्ण भूमिका होती है। केरल के वायनाड जिले में एमएस स्वामीनाथन रिसर्च फाउंडेशन का सामुदायिक कृषि जैव विविधता केंद्र इस बात का बेहतरीन उदाहरण पेश करता है कि कैसे स्थानीय स्वशासन को सुदृढ़ करने से स्थानीय विकास योजनाओं में जैव विविधता संरक्षण को समन्वित किया जा सकता है। भारत के राष्ट्रीय जैव विविधता प्राधिकरण ने हाल में संयुक्त राष्ट्र पर्यावरण कार्यक्रम की मदद से ग्रामीणों की आजीविका में बेहतरी के नये मानदंड स्थापित किये हैं। जैव विविधता पर कन्वेंशन के लक्ष्यों को हासिल करने के लिए व्यापक कानूनी और संस्थागत प्रणाली स्थापित करने में भारत काफी आगे रहा है। आनुवांशिक संसाधनों को लोगों के लिए उपलब्ध कराना और लाभ के निष्पक्ष, समान बंटवारे के कन्वेंशन के तीसरे उद्देश्य को जैव विविधता अधिनियम २००२ और नियम २००४ के तहत लागू किया जा रहा है। राष्ट्रीय जैव विविधता प्राधिकरण कन्वेंशन के प्रावधान लागू करने के अपने काम के लिए विश्व स्तर पर मान्यता प्राप्त है। इसकी पहुंच बढ़ाने और लाभ साझाकरण प्रावधानों के संचालन के लिए राष्ट्रीय स्तर पर लोगों के जैव विविधता रजिस्टर और जैव विविधता प्रबंधन समितियों का नेटवर्क तैयार किया जाता है। २००२ के अधिनियम के आधार पर बनी जैव विविधता प्रबंधन समितियां स्थानीय स्तर की वैधानिक निकाय हैं, जिनमें लोकतांत्रिक चयन प्रक्रिया के तहत कम से कम दो महिला सदस्यों की भागीदारी जरूरी होती है। यह समितियां शोधकर्ताओं, निजी कंपनियों, सरकारों जैसे प्रस्तावित उपयोगकर्ताओं की जैव संसाधनों तक पहुंच संभव बनाने और सहमति बनाने में मदद करती हैं। इससे जैव विविधता रजिस्टरों और जैविक संसाधनों के संरक्षण और टिकाऊ उपयोग के फैसलों के जरिये उपलब्ध संसाधनों का स्थायी उपयोग और संरक्षण सुनिश्चित किया जाता है। प्रोजेक्ट का शीर्षक है जैविक विविधता अधिनियम और नियमों के कार्यान्वयन को सुदृढ़ करने एवं उसकी पहुंच और लाभ साझाकरण प्रावधान पर ध्यान। परियोजना का उद्देश्य जैविक संसाधनों तक बेहतर पहुंच बनाना, उनके आर्थिक मूल्य का आकलन करना और स्थानीय लोगों के बीच उनके लाभों को बेहतर ढंग से साझा करना है। इसे देश के २९ राज्यों में से दस राज्यों आंध्र प्रदेश, गुजरात, हिमाचल प्रदेश, सिक्किम, पश्चिम बंगाल, गोवा, कर्नाटक, ओडिशा, तेलंगाना और त्रिपुरा में चलाया जा रहा है। कम ही लोग जानते होंगे कि भारत में जैव विविधता के कई आकर्षक वैश्विक केंद्र हैं। उदाहरण के लिए सिक्किम में पक्षियों की ४२२ प्रजातियां और तितलियों की ६९७ प्रजातियां, फूलों के पौधों की साढ़े चार हजार प्रजातियां, पौधों की ३६२ प्रजातियां और सुंदर ऑर्किड फूलों की समृद्ध विविधता है। जंतुओं और वनस्पतियों की अनगिनत प्रजातियां ही हिमालय को जैव विविधता का अनमोल भंडार बनाती हैं। यहां मौजूद हजारों छोटे-बड़े ग्लेशियर, बहुमूल्य जंगल, नदियां और झरने इसके लिए उपयुक्त जमीन तैयार करते हैं। हिमालय को कई जोन में बांटा गया है, जिनमें मध्य हिमालयी क्षेत्र विशेष रूप से इस बायोडायवर्सिटी का घर है। मध्य हिमालय में बसे उत्तराखंड राज्य में ही वनस्पतियों की ७००० और जंतुओं की ५०० महत्वपूर्ण प्रजातियां मौजूद हैं। आज हिमालयी क्षेत्र में जैव विविधता को कई खतरे भी हैं और इसकी कई वजहें हैं, जिनमें जलवायु परिवर्तन से लेकर जंगलों का कटना, वहां बार-बार लगने वाली अनियंत्रित आग, जलधाराओं का सूखना, खराब वन प्रबंधन और लोगों में जागरूकता की कमी शामिल है। इस वजह से कई प्रजातियों के सामने अस्तित्व का संकट है। ऐसी ही एक वनस्पति प्रजाति है आर्किड, जिसे बचाने के लिए उत्तराखंड में पिछले कुछ सालों से कोशिश हो रही है। आर्किड पादप संसार की सबसे प्राचीन वनस्पतियों में है, जो अपने खूबसरत फूलों और पर्यावरण में अनमोल योगदान के लिए जानी जाती है। पूरी दुनिया में इसकी पचीस हजार से अधिक प्रजातियां हैं और हिमालय में यह ७०० मीटर से करीब ३००० मीटर तक की ऊंचाई पर पाये जाते हैं। उत्तराखंड राज्य में आर्किड की लगभग २५० प्रजातियां पहचानी गयी हैं, लेकिन ज्यादातर अपना वजूद खोने की कगार पर हैं। जीव विज्ञानियों का कहना है कि कम से कम पांच या छह प्रजातियां तो विलुप्त होने की कगार पर हैं। खुद जमीन या फिर बांज या तून जैसे पेड़ों पर उगने वाला आर्किड कई वनस्पतियों में परागण को संभव या सुगम बनाता है। च्यवनप्राश जैसे पौष्टिक और लोकप्रिय आयुर्वेदिक उत्पाद में आर्किड की कम से कम चार प्रजातियों का इस्तेमाल होता है जो उच्च हिमालयी क्षेत्रों में पायी जाती हैं। पिछले दो साल से उत्तराखंड वन विभाग के शोधकर्ताओं ने कुमाऊं की गोरी घाटी और गढ़वाल मंडल के इलाकों में आर्किडकी करीब सौ से अधिक प्रजातियों को संरक्षित किया है।", 
  "Topic30": "नये कृषि कानूनों के खिलाफ पिछले लगभग ढाई महीने से चल रहे किसानों के आन्दोलन के बीच प्रधानमंत्री नरेन्द्र मोदी ने सोमवार को राज्यसभा में किसानों को बड़ा भरोसा देते हुए उन्हें आन्दोलन समाप्त कर साथ मिल-बैठकर बात करने को कहा है। राष्ट्रपति के अभिभाषण पर धन्यवाद प्रस्ताव पर उन्होंने यह भी कहा कि कृषि कानून जरूरी कानून है और इन्हें लागू करने का यह सही समय भी है। उन्होंने कहा कि आन्दोलनकारियों को समझाते हुए देश को आगे ले जाना होगा। आओ मिलकर चलें, अच्छा कदम है, किसी न किसी को करना था, मैंने किया है, गालियां मेरे हिस्से में जा रही हैं, जाने दो। कृषिमंत्री लगातार काम कर रहे हैं। एक-दूसरे को समझने-समझाने की जरूरत है। किसान आन्दोलन कर रहे हैं, यह उनका अधिकार है लेकिन वहां बुजुर्ग बैठे हुए हैं, यह अच्छी बात नहीं है। हम मिलकर बात करेंगे। प्रधानमंत्री ने यह भी कहा कि एमएसपी था, एमएसपी है और रहेगा। हमें भ्रम नहीं फैलाना चाहिए। उन्होंने पूर्व प्रधानमंत्री चौधरी चरण सिंह का उल्लेख करते हुए कहा कि कम जमीन वाले किसानों की संख्या आज बढ़कर ६८ प्रतिशत हो गयी है। आज ८६ प्रतिशत ऐसे किसान हैं, जिनके पास दो हेक्टेयर से कम जमीन है। ऐसे १२ करोड़ किसान हैं। क्या इनके प्रति हमारी कोई जिम्मेदारी नहीं है। हर कानून में अच्छे सुझावों के बाद कुछ समय के बाद बदलाव होते हैं। अच्छे सुधारों के साथ हमें आगे बढऩा होगा। प्रधानमंत्री ने किसानों को जो बड़ा भरोसा दिया है, वह अच्छी बात है। किसानों का आन्दोलन लम्बे समय तक चलना भी अच्छी बात नहीं है। इसका समाधान शीघ्र निकालना होगा। कृषिमंत्री नरेन्द्र सिंह तोमर ने भी रविवार को ग्वालियर में संकेत दिया था कि किसान आन्दोलन का समाधान शीघ्र ही निकल जायगा। केन्द्र सरकार लगातार किसानों से वार्ता कर रही है। लेकिन भारतीय किसान यूनियन के नेता राकेश टिकैत का कहना है कि मैंने कब कहा कि एमएसपी खत्म हो रहा है। हम तो एमएसपी पर कानून बनाने के पक्ष में है। यदि ऐसा कानून बनता है तो इससे किसानों का फायदा होगा। अभी एमएसपी पर कोई कानून नहीं है और किसान ट्रेडर्स के हाथों लूट लिया जाता है। ऐसी स्थिति में यह आवश्यक हो गया है कि सरकार और किसान संघटनों के साथ बातचीत अब निर्णायक दौर में होनी चाहिए। सरकार और किसान नेता दोनों शीघ्र निर्णय पर पहुंचे जिससे कि किसान का आन्दोलन समाप्त हो। प्रजा और तंत्र इन दो शब्दों के मेल से बना प्रजातंत्र, जनता का, जनता के लिए और जनता के द्वारा गठित तंत्र में जनता ही मालिक होती है। लोग अपने बीच से एक प्रतिनिधि चुनकर शासन के लिए भेजते हैं। इन जन-प्रतिनिधियों का चरित्र जितना ही उज्ज्वल और आदर्श का प्रतीक होगा, शासन उतना ही पारदर्शी और जनहित में होगा। यह विडम्बना ही है कि आज जमीनी हकीकत इसके ठीक विपरीत है। सत्ता के लोभ में राजनीतिक पार्टियां दागी चरित्र के लोगों को ही पार्टी से जोडऩे को प्राथमिकता देती हैं ताकि अधिक से अधिक सीटों पर जीत हासिल किया जा सके। सत्ता के लिए राजनीति का अपराधीकरण जनता के साथ धोखा  है। राजनीति में दागी चरित्र के लोगों के प्रवेश पर अंकुश के लिए बिहार सरकार ने अभिनव प्रयोग किया है। राज्य के जन-प्रतिनिधियों को अब अपने बेदाग चरित्र की सार्वजनिक घोषणा करनी होगी। बिहार विधानसभा भवन के शताब्दी समारोह में विधानसभा अध्यक्ष विजय कुमार सिन्हा की घोषणा काफी महत्व रखता है। बिहार विधानसभा अध्यक्ष ने कहा कि राज्य के विधायक अब अपने घर के बाहर लिखेंगे कि उनका और उनके परिवार का अपराध से कोई वास्ता नहीं है। उनका परिवार नशामुक्त है और उनके घर में बाल विवाह का कोई मामला नहीं है। जिस तरह राजनीति में दागी चरित्र के लोगों की संख्या बढ़ती जा रही है वह गम्भीर चिन्ता का विषय है। जो भी लोग निर्वाचित होते हैं वे सभी जनता के प्रतिनिधि होते हैं। प्रजातंत्र में सरकार में बैठे लोग जनता के सेवक हैं। चाहे वह सत्तापक्ष के हों, चाहे विपक्ष के। सदन के सदस्यों का कर्तव्य है कि अपने क्षेत्र की समस्याओं की जानकारी लें और उसके निराकरण के लिए सकारात्मक कदम उठायें। जन-प्रतिनिधियों का नैतिक दायित्व बनता है कि वे अपनी साफ-सुथरी छवि बनाये रखें। इससे न सिर्फ उनपर जनता का विश्वास बढ़ेगा, बल्कि उनकी लोकप्रियता भी बढ़ेगी। राजनीति में दागियों के प्रवेश पर रोक के लिए बिहार सरकार की अभिनव पहल स्वागतयोग्य और अन्य राज्यों के लिए अनुकरणीय है। गौतम महर्षि के द्वारा रचित न्याय दर्शन ज्ञान के बारे में चर्चा करता है कि आप का ज्ञान सही है या नहीं। ज्ञान के माध्यम को जानना कि वह सही है या नहीं, यह है न्याय दर्शन। उदाहरण के लिए आप अपनी इंद्रियों के द्वारा सूर्योदय या सूर्यास्त ये देख पाते हैं। लेकिन न्याय दर्शन कहता है नहीं, आप केवल उस पर विश्वास नहीं कर सकते, जो आप देख रहे हैं, आपको उससे परे जाकर खोजना है कि क्या वास्तव में सूर्य ढल रहा है या फिर पृथ्वी घूम रही है। वैशेषिक दर्शन हमें लगता है कि कोपरनिकस ने यह खोज की थी कि पृथ्वी सूर्य के चारों ओर चक्कर लगाती है, परन्तु यह बिलकुल असत्य है। उन्होंने जरूर पता लगाया था, लेकिन उसके पहले भारत में बहुत लंबे समय से लोग ये बात जानते थे कि पृथ्वी सूर्य की परिक्रमा करती है। न्याय दर्शन इन सब के बारे में बात करता है। वह बात करता है धारणाओं की और उन धारणाओं के संशोधन की और फिर आता है वैशेषिक दर्शन। यह संसार की सभी वस्तुओं की गिनती करता है। जैसे पृथ्वी, जल, अग्नि, वायु, आकाश और फिर सारी वस्तुएं और विषय और इन सबका विश्लेषण। यह है वैशेषिक दर्शन। इसमें वे मन, चेतना, बुद्धि, स्मृति और इन सबके बारे में चर्चा करते हैं। इसके बाद है सांख्य दर्शन। ये तीन दर्शन ईश्वर के बारे में बात नहीं करते, बल्कि चेतना के बारे में बात करते हैं। केवल योग सूत्रों में जो चौथा दर्शन है वे ईश्वर के विषय पर चर्चा करते हैं। इसलिए आपको ईश्वर पर विश्वास करने के लिए विवश नहीं करना है, लेकिन आपको किसी पर तो विश्वास करना होगा। आपको कम से कम चेतना पर तो विश्वास करना होगा। भगवान ही तो अस्तित्व है। आम तौर पर जब हम ईश्वर के बारे में सोचते हैं तो हम स्वर्ग में बैठे किसी शक्ति के बारे में सोचते हैं, जिसने ये सृष्टि बनायी और फिर इस सृष्टि से दूर जाकर बैठ गये और हर एक अंदर गलतियां निकालने में जुट गये। भगवान ही तो अस्तित्व है। यह पूरी सृष्टि एक ऐसे तत्व से बनी है, जिसका नाम है प्रेम और यही तो ईश्वर है! आप ईश्वर से अलग नहीं हैं। ईश्वर के बाहर कुछ भी नहीं है, सब कुछ ईश्वर के अन्दर ही स्थापित है। ये अच्छा, बुरा, सही, गलत और इन सबसे परे है। सुख-दु:ख ये सब कोई मायने नहीं रखता। केवल एक है जिसका अस्तित्व है, वह एक  पूर्ण है और यदि आप उसे कोई नाम देना चाहें तो ईश्वर कह सकते हैं। इसलिए चिंता नहीं, केवल स्वयं को जानें। जब इस भाव को अपने अन्दर महसूस करते हैं तो आपको एक अलग ही अनुभूति होती है। ईश्वर निराकार है। सारी सृष्टि ही एक ईश्वर में समायी हुई है।", 
  "Topic31": "सरकार और किसानों के बीच कई दौर की वार्ता के बाद भी गतिरोध कायम है। सरकार ने किसानों की कई मांगों को स्वीकार भी कर लिया है फिर भी किसान आन्दोलन समाप्त नहीं कर रहे। लग रहा कि यह किसान अन्यत्र से संचालित हो रहे हैं। क्योंकि सरकार ने कई मुद्दों पर लिखित आश्वासन भी दिया है। उम्मीद थी कि किसान अपने अडिय़लपन से डिगेंगे और तथाकथित आन्दोलन समाप्त करेंगे। बीते दशकों की बात करें तो किसानों की आमदनी में खास वृद्धि नहीं हुई है। पुराने कानून को यथास्थिति में रखने की जिद पर यदि सरसरी नजर डालें तो स्पष्ट है कि किसानों को कर्जदार बनाकर उनको एक तरह से मानसिक एवं शारीरिक तौरपर बंधक ही बनाया गया। पिछले लगभग तीन दशक में चार लाख से अधिक किसानों ने आत्महत्या की। कर्जमाफी के बाद भी किसान कर्जदार बना रहा। यह स्थिति कारुणिक है। यह आन्दोलन संवेदनशील मुद्दे से भटक गया है। आन्दोलनरत किसान सिर्फ तीन कानूनों को निरस्त करने की मांग कर रहे हैं। सन् १९६७ में एमएसपी को लागू किया गया था। तब से किसान की आमदनी मात्र १९ गुणा ही बढ़ी है, जबकि सरकारी कर्मचारियों के वेतन लगभग १५० गुणा बढ़े हैं। एक ही देश में इस प्रकार विरोधाभास क्यों है। किसान इस गम्भीर मुद्दे पर क्यों नहीं एकजुटता दिखाते। सिर्फ पराली जलाने, एमएसपी जैसे मुद्दों पर ही आन्दोलन को केन्द्रित कर पूरे कृषि क्षेत्र को दोयम दर्जे का बना रहे हैं। यदि बाजार बेहतर होता और सरकारी खरीद भी पर्याप्त होती तो किसानों की यह दुर्दशा नहीं होती। पिछले लगभग तीस वर्षों से किसान खेत-खलिहान से नाता तोड़ रहा है। वह शहरों में जाकर मजदूरी करने पर विवश है। यदि पुराना कानून तमाम तरह की सुविधाएं दे रहा था तो यह किसान असहाय दीन-हीन दशा में क्यों हैं। पिछले दिनों रक्षामंत्री ने कहा कि किसानों को कुछ दिन इस कानून को देख-परख लेना चाहिए। यदि उन्हें पसन्द नहीं आता है तो सरकार अवश्य ही इसमें फेरबदल कर सकती है। परन्तु किसान स्वहित नहीं देख रहे। वह मोहरे बन गये हैं। अब तो ऐसा प्रतीत होता है कि प्रदर्शनरत किसानों और सरकार के बीच यदि किसी भी प्रकार की सहमति बनती है तो यह आश्चर्य ही होगा। विश्व बैंक भी चाहता है कि लोग गांव छोड़कर शहरों में बसे। शहरीकरण का विस्तार हो। सरकारें भी अपनी फायदे के लिए कई प्रकार की रणनीति बनाती हैं। परन्तु इस बार ऐसा लगता है कि सरकार किसान हित के बारे में सोच रही है। परन्तु आन्दोलनरत किसानों में कई ऐसे नेतृत्वकर्ता हैं जो सरकार और किसानों के मेलजोल में अवरोध बनकर खड़े हैं। कृषिमंत्री तोमर ने आठ जनवरी की बैठक में यहां तक कह दिया है कि यदि किसानों को इन तीनों विधेयक में किसी प्रकार की कमी महसूस होती है तो सुप्रीम कोर्ट में जा सकते हैं। परन्तु आन्दोलनरत किसान इस पर भी सहमत नहीं है। अब अगली वार्ता १५ जनवरी को रखी गयी है। परन्तु उम्मीद की किरणें क्षींण हैं। यह मात्र गतिरोध पैदा करने के लिए आन्दोलन है। विश्व का सबसे पुराना लोकतन्त्र होने का दम्भ भरने वाले अमेरिका में इन दिनों जो चल रहा है वह शर्मसार करनेवाला है। बुधवार को जिस प्रकार ट्रम्प समर्थकों ने लोकतन्त्र को बंधक बनाया वह अमेरिका जैसे खुले समाज के लिए अतिनिन्दनीय है। समृद्ध एवं शिक्षित समाज से इस प्रकार उत्तेजना की उम्मीद नहीं की जा सकती। हजारों ट्रम्प समर्थकों ने संसद परिसर पर धावा बोल दिया। लगभग चार घण्टे चले उपद्रव के दौरान जमकर तोड़-फोड़ एवं गोलीबारी हुई। तब संसद में बाइडन की जीतपर मुहर लगाने की काररवाई चल रही थी। अब जबकि २० जनवरी को सत्ता हस्तान्तरण की काररवाई होगी, ट्रम्प पर महाभियोग चलाने की तैयारी भी हो रही है। दरअसल ट्रम्प ने हठधर्मिता दिखाकर अपने समर्थकों को जिस प्रकार भ्रमित किया उसकी परिणति हमले के रूप में हुई। इस प्रकार की अराजक गतिविधि लोकतान्त्रिक कहे जानेवाले देशों के लिए खतरे की घण्टी है। हालांकि ह्वाइट हाउस ने जो वीडियो जारी किया है उसमें ट्रम्प ने कहा है कि सभी अमेरिकियों की तरह मैं भी हिंसा और अराजकता से आहत हूं। इस अराजक घटनाक्रम के बाद भले ही ट्रम्प अनौपचारिक रूप से पराजय स्वीकार करते हुए सत्ता हस्तान्तरण के लिए सहमति दे चुके हों, परन्तु वैश्विक पटल पर जिस प्रकार की उनके देश की तस्वीर उभरी है वह शर्मिन्दा करती है। हालांकि कैपिटल हिल पर हुए उपद्रवियों में कुछ ऐसे लोग भी शामिल थे, जिनके शरीर पर हसिया-हथौड़े का टैटू बना था। यह इंगित करता है कि वामपंथ अमेरिका जैसे देश में भी गहरी जड़ें जमा रहा है। क्योंकि जिस प्रकार ट्रम्प ने अपने कार्यकाल में चीन की भत्र्सना की, वह चीन जैसे वामपंथी सरकार को नागवार ही लगा। चीन कभी नहीं चाहेगा कि अमेरिका में लोकतन्त्र मजबूत हो। विश्व में जहां भी लोकतन्त्र की जड़ें मजबूत हैं, वहां वह किसी भी प्रकार से मतभेद उत्पन्न कर अराजकता को हवा देने का कार्य कर रहा है। इस बार सत्ता हस्तान्तरण से पूर्व उपद्रव ने अमेरिकी लोकतन्त्र को शर्मसार किया। चीन की अन्दरूनी मंशा भले ही कामयाब दिखे, परन्तु चीन को यह नहीं भूलना चाहिए कि जो बाइडेन भी अमेरिकी हितों की रक्षा करते हुए चीन की गतिविधियों को रोकने का प्रयास अवश्य करेंगे। जहां तक भारत का प्रश्न है तो अमेरिका में ट्रम्प हों या जो बाइडन भारत के साथ सम्बन्ध मजबूत ही रखना ही चाहेंगे। क्योंकि भारत उभरता हुआ बाजार है जिसकी आवश्यकता अमेरिका को भी है। कोरोना एवं मंदी के वैश्विक दौर में अमेरिका की अर्थव्यवस्था अधोगामी हुई है। इससे उबरने के लिए जो बाइडन का चुनौती भरा कार्यकाल होगा। जो बाइडन को विभाजित समाज विरासत में मिल रहा है जिसे एकजुट करना और कोरोना से उबरकर अर्थव्यवस्था को संकटसे बाहर निकालना कठिन कार्य होगा।", 
  "Topic32": "गाजियाबाद के मुरादनगर के उखलारसी गांव की घटना ने पूरे देश को झकझोर कर रख दिया। लोग आये तो थे एक मृतक का अंतिम संस्कार करने लेकिन भ्रष्टाचार ने २७ लोगों को निगल लिया। श्मशान में ही मौतका ताण्डव मच गया। ऐसी घटना उस महानगर में घटी जहां गगनचुंबी इमारतों की भरमार हैं। बड़े-बड़े निर्माण कार्यों में दक्षता की कमीं नहीं है। पहली बार शहर में आया हर कोई कंक्रीट के चमकते-दमकते जंगलों की चकाचौंध के बीच बड़ी-बड़ी आलीशान हवेलियों को बस देखता ही रह जाता है। उसी कंक्रीट के शहर में महज बीस फुट ऊंची तथा ७०-८० फुट लंबी कंक्रीट की गैलरी बिना किसी आहट के एकदम से भरभरा कर बैठ जाय और बेजान लोगों के ढ़ेर लग जायं। क्योंकि यह एक सरकारी काम था जो ठेके पर बना था और ठेकेदार को भी क्वालिटी की परवाह नहीं थी वजह साफ है भरपूर कमीशनबाजी का खेल था। लेकिन श्मशान में भी ऐसा खेल खेला जायगा यह किसी को नहीं पता था। भ्रष्टाचार के अनगिनत कहानियां अक्सर सुनने में आती हैं। लेकिन श्मशान में ऐसा भ्रष्टाचार पहली बार दिखा। पूरे देश में हर किसी की रूह कांप गयी। वाकई में मुरादनगर की ३ जनवरी की घटना शायद देश के इतिहास की अबतक पहली अकेली घटना हो जिसने बेईमानी की सारी सीमाओं को पार कर शर्मसार कर दिया। उससे भी बढ़कर यह कि श्मशान में इस ठेके के लिए भी राजनीतिक सिफारिशें हुईं, होड़ भी हुई, अपनों को फायदा पहुंचाने का खेल भी हुआ और नतीजन मौत के वीभत्स मंजर का नंगा नाच हुआ। सवाल अनगिनत हैं लेकिन अहम यह कि भ्रष्टाचार की यह इन्तेहा जिससे अब श्मशान भी अछूते नहीं। भारत में ही सैकड़ों साल पहले आचार्य चाणक्य हुए तो यूनान में दार्शनिक प्लेटो। दोनों प्रकाण्ड विद्वान रहे दोनों ने ही भ्रष्टाचार की गंध को तभी पहचान लिया था। शायद इसीलिए जहां चाणक्य ने अति शुद्ध और सात्विक आचरण का उदाहरण प्रस्तुत करते हुए लिखा तो प्लेटो ने भी अपने ग्रंथ रिपब्लिक में ऐसे दार्शनिक राजा की कल्पना की जिसका न तो कोई अपना परिवार होता है और न ही खुद की संपत्ति। लेकिन राजनीति में आनेवालों का मकसद ही कुछ और होता है जो कहते कुछ तो करते कुछ हैं। कौन नहीं जानता कि परिवारवाद में लिप्त नेताओं द्वारा धन और संपत्ति बनाने की लालसाने ही राजनीति को दूषित और कलंकित किया है। चूंकि देश के तंत्र के यही दो अहम हिस्सा होते हैं इसलिए कौन किस पर अंगुली उठायेगा इसका सवाल ही नहीं। शायद इसीलिए भ्रष्टाचार तमाम कोशिशों और कागजों में बने कानूनों के बाद बजाय थमने के बढ़ता ही जा रहा है जिसने मुरादनगर में सारी हदों को पार कर शर्मसार कर दिया। आज से ६० साल पहले इन्दौर में एक पदयात्रा के दौरान सर्वोदयी नेता आचार्य विनोबा भावे के मुंह से निकले शब्द आज भी प्रासंगिक हैं, जिसमें उन्होंने पीड़ा भरे लहजे में कहा था आजकल भ्रष्टाचार ही शिष्टाचार है। यकीनन उस महान संत की पीड़ा २१वीं सदी में भी कायम है। ऐसा ही कुछ २१ दिसम्बर, १९६३ को भारत में भ्रष्टाचार के खात्मे पर संसद में हुई बहस में डा.राममनोहर लोहिया ने भी कहा था कि सिंहासन और व्यापार के बीच का संबंध भारत में जितना दूषित, भ्रष्ट और बेईमान हो गया है उतना दुनिया के इतिहास में कहीं नहीं हुआ है। शायद पूर्व प्रधानमंत्री राजीव गांधी भी ऐसा ही कुछ कहना चाहते थे। दिल्ली से चले एक रुपये में गरीब तक १५ पैसे ही पहुंच पाते हैं कहना उनकी बेबसी थी या गुस्सा पता नहीं। सच तो यह है कि देशभर में ऐसे कितने उदाहरण मिल जायंगे जहां कागजों में तालाब बन जाते हैं, विभिन्न योजनाओं में कुंए खुद जाते हैं। उद्घाटन से पहले पुल ढह जाते हैं। बनते ही सड़कें नेस्तनाबूद हो जाती हैं। हो-हल्ला होने पर जांच की घोषणा हो जाती है लेकिन रिपोर्ट कब और क्या आती है किसी को कानों कान खबर तक नहीं हो पाती है। भ्रष्टाचार का आरोपी फलता-फूलता रहता है। अब तो अधिकारी नेताओं के शागिर्द बने नजर आते हैं। अनेकों मौकों पर यह देखने में आया कि राजनीतिक मंच और नारे लगाने में भी नौकरशाहों को कोई शर्म नहीं आती। हद तो तब होती है जब प्रदेशों में सरकार बदलते ही अधिकारियों की वफादारी बदलने के किस्से सामने होते हैं। भ्रष्टाचार रुके कैसे। एक ओर तेजी से डिजिटलाइजेशन, दूसरी ओर बढ़ता भ्रष्टाचार, रिश्वतखोरी और दलाली की प्रवृत्ति। वह भी जब सीधे खातों में योजनाओं का लाभ पहुंचाया जा रहा हो। ट्रांसपेरेंसी इंटरनेशनल के ग्लोबल करप्शन बैरोमीटर-एशिया सर्वे २०२० यही कुछ कह रहा है। इसमें भारत को एशिया का सबसे ज्यादा भ्रष्ट देश बताया गया जहां रिश्वतखोरी जमकर होती है। रिपोर्ट कहती है कि ३९ प्रतिशत लोगों को उनके हक की और स्वीकृत सुविधाओं को पाने के लिए भी रिश्वत देनी पड़ती है। जिसका चलन डिजिटल दौर में बजाय घटने के बढ़ता जा रहा है। दुनिया के सबसे बड़े लोकतंत्र के लिए इससे बुरी बात और क्या हो सकती है। कहीं न कहीं यह हमारे सिस्टम की नाकामी है। यूं तो देश में भ्रष्टाचार को रोकने के लिए कई तरह के कानून हैं। लेकिन सच भी है कि यह सुरसा-सा मुंह फाड़े चला जा रहा है। देश में चाहे निर्माण सेक्टर हो या औद्योगिक गतिविधियां, टैक्स चोरी रोकना हो या उत्खनन, चिकित्सा, शिक्षा, बैंकिंग, परिवहन या फिल्म उद्योग यानी देश में हर कहीं हर सरकारी दफ्तर में भ्रष्टाचार की जड़ें गहरे तक पैठ जमा चुकी हैं। सवाल बस यही कि कैसे रुकेगा भ्रष्टाचार। काश एक वन नेशन वन राशनकार्ड की तर्ज पर एक ऐसा वन नेशन वन इंफर्मेशन पोर्टल बने जिसमें तमाम देश यानी केन्द्र और प्रदेशों के हर कार्यों जैसा ठेका, इजाजत, स्थानान्तरण, सरकारी गतिविधियों संबंधी सूचना की एक-एक जानकारी की फीडिंग तो की जा सके लेकिन इस पोर्टल की सारी जानकारियां केवल प्रधानमंत्री कार्यालय और प्रधानमंत्री ही देख सकें। उनकी बेहद विश्वस्त लोगों की एक टीम हो जो रेण्डमली किसी भी काम की जांच के लिए न केवल स्वतंत्र हो, बल्कि एनएसए जैसे सख्त कानूनों से लैस हो। दोषी होने पर जल्द जमानत या सुनवाई का प्रावधान भी न हो और सीधे जेल की काल कोठरी का रास्ता हो। शायद यही डर और गतिविधि से पंचायत से लेकर महापालिकाओं और सरपंच के दफ्तर से लेकर कमिश्नरी और सचिवालय तक में एक भय का माहौल बनेगा।", 
  "Topic33": "एक ज्ञान है, जो भर तो देता है मन को बहुत जानकारी से लेकिन हृदय को शून्य नहीं करता। एक ज्ञान है, जो मन भरता नहीं, खाली करता है। हृदय को शून्य का मंदिर बनाता है। एक ज्ञान है, जो सीखने से मिलता है और एक ज्ञान है जो बिना सीखने से मिलता है। जो सीखने से मिले, वह कूड़ा-करकट है। जो बिना सीखे से मिले, वही मूल्यवान है। सीखने से वही सीखा जा सकता है, जो बाहर से डाला जाता है। बिना सीखे उसका जन्म होता है, जो तुम्हारे भीतर सदा से छिपा ही है। ज्ञान को यदि तुमने पाने की यात्रा बनाया तो पंडित होकर समाप्त हो जाओगे। ज्ञान को यदि खोने की खोज बनाया तो प्रज्ञा का जन्म होगा। पांडित्य तो बोझ है, उससे तुम मुक्त नहीं होगे। वह तो तुम्हें और भी बांधेगा। वह तो गले में लगी फांसी है, पैरों में पड़ी जंजीर है। पंडित तो कारागृह बन जायेगा तुम्हारे चारों तरफ। तुम उसके कारण अंधे हो जाओगे। तुम्हारे द्वारा दरवाजे बंद हो जायंगे। क्योंकि जिसे भी यह भ्रम हो जाता है कि शब्दों को जानकर उसने जान लिया, उसका अज्ञान पत्थर की तरह मजबूत हो जाता है। तुम उस ज्ञान की तलाश करना जो शब्दों से नहीं मिलता, नि:शब्द से मिलता है। जो सोचने-विचारने से नहीं मिलता, निर्विचार होने से मिलता है। तुम उस ज्ञान को खोजना, जो शास्त्रों में नहीं है, स्वयं में है। वही ज्ञान तुम्हें मुक्त करेगा, वही ज्ञान तुम्हें एक नये नर्तन से भर देगा। वह तुम्हें जीवित करेगा, वह तुम्हें तुम्हारी कब्र के ऊपर बाहर उठायेगा। उससे ही आयंगे फूल जीवन के और उससे ही अंतत: परमात्मा का प्रकाश प्रकट होगा। पंडित जानता है और नहीं जानता। लगता है कि जानता है। ऐसे ही जैसे बीमार आदमी बजाय औषधि लेने के चिकित्सा शास्त्र का अध्ययन करने लगे। जैसे भूखा आदमी पाक शास्त्र पढऩे लगे। ऐसे सत्य की यदि भूख हो तो भूलकर भी धर्मशास्त्र में मत उलझ जाना। वहां सत्य के संबंध में बहुत बातें कही गयी हैं लेकिन सत्य नहीं है। क्योंकि सत्य तो कब कहा जा सका है? कौन हुआ है समर्थ जो उसे कह सके? इसलिए गुरु ज्ञान नहीं देता, वस्तुत: तुम जो ज्ञान लेकर आते हो उसे छीन लेता है। गुरु तुम्हें बनाता नहीं, मिटाता है। तुम्हारी याददाश्त के संग्रह को बढ़ाता नहीं, तुम्हारी याददाश्त, तुम्हारे संग्रह को खाली करता है। जब तुम पूरे खाली हो जाते हो तो परमात्मा तुम्हें भर देता है। शून्य हो जाना पूर्ण को पाने का मार्ग है। ज्ञान की गंगा तो स्वयं आपके भीतर ही मौजूद है। जरूरत है तो बस अपने अंतर्मन की गहराइयों में झांकने की। शब्दों द्वारा तो कोरा ज्ञान ही प्राप्त हो सकता है। जिसे आप कुछ समय बाद भूल जाओगे। लेकिन जो ज्ञान आप किताबों में नहीं सत्य को जानकर स्वयं में खोजते हो तो आप उस अनुभूति को सदा अनुभव करते रहोगे। यही सत्य का मार्ग जीवन की सारी उलझनों को दूर कर देगा और आप आनंदित हो उठोगे। भगवान के अनगिनत नाम हैं, उनमें से एक नाम है सच्चिदानंद। सत् का अर्थ है टिकाऊ अर्थात न बदलने, न समाप्त होनेवाला। इस कसौटी पर केवल परब्रह्म ही खरा उतरता है। उसका नियम, अनुशासन, विधान एवं प्रयास सुस्थिर है। सृष्टि के मूल में वही है। परिवर्तनों का सूत्र संचालक भी वही है। इसलिए परब्रह्म को सत् कहा गया है। चित का अर्थ है चेतना, विचारणा। जानकारी, मान्यता, भावना आदि इसी के अनेकानेक स्वरूप हैं। मानवी अंत:करण में उसे मन, बुद्धि, चित, अहंकार के रूप में देखा जाता है। बुद्धिमान और मूर्ख सभी में अपने विभिन्न स्तरों के अनुरूप वह विद्यमान है। प्राणियों की चेतना बृहत्तर चेतना का एक अंग-अवयव मात्र है। इस ब्रह्मांड में अनंत चेतना का भंडार भरा पड़ा है। उसी के द्वारा पदार्थों को व्यवस्था एवं प्राणियों को चेतना का अनुदान मिलता है। परम चेतना को ही परब्रह्म कहते हैं। वह सभी को दौडऩे एवं सोचने की क्षमता प्रदान करती है। इसलिए उसे चित अर्थात चेतन कहते हैं। इस संसार का सबसे बड़ा आकर्षण आनन्द है। आनन्द जिसमें जिसे प्रतीत होता है वह उसी ओर दौड़ता है। शरीरगत इंद्रियां अपने-अपने लालच दिखाकर मनुष्य को सोचने और करने की प्रेरणा देती हैं। सुविधा-साधन शरीर को सुख प्रदान करते हैं। मानसिक ललक-लिप्सा, तृष्णा और अहंता की पूर्ति के लिए ललचाती रहती हैं। अंत:करण की उत्कृष्टता वाला पक्ष आत्मा कहलाता है। उसे स्वर्ग, मुक्ति, ईश्वरप्राप्ति, समाधि जैसे आनन्दों की अपेक्षा रहती है। वस्तुत: आनन्द प्रकारान्तर से प्रेम का दूसरा नाम है। जिस भी वस्तु, व्यक्ति एवं प्रकृति से प्रेम हो जाता है, वही प्रिय लगने लगती है। प्रेम घटते ही उपेक्षा चल पड़ती है और यदि उसका प्रतिपक्ष द्वेष उभर पड़े तो फिर वस्तु या व्यक्ति के रूपवान, गुणवान होनेप र भी वे बुरे लगने लगते हैं। उनसे दूर हटने या हटा देने की इच्छा होती है। अंधेरे में जितने स्थान पर टॉर्च की रोशनी पड़ती है, उतना ही प्रकाशवान होने से वहां का दृश्य परिलक्षित होने लगता है। प्रेम को ऐसा ही टॉर्च प्रकाश कहना चाहिए, जिसे जहां भी फेंका जायगा, वहीं सुंदर, प्रिय एवं सुखद लगने लगेगा। वैसे इस संसार में कोई भी पदार्थ या प्राणी अपने मूल रूप में प्रिय या अप्रिय है नहीं। हमारा दृष्टिकोण, मूल्यांकन एवं रूझान ही आनंददायक अथवा अप्रिय, कुरूप बनाता चलता है और दृष्टिकोण के अनुसार ही अनुभूति होती चली जाती है। आनन्द ईश्वर की विभूति है। प्रेम को परमेश्वर कहा गया है। प्रिय ही सुख है अर्थात ईश्वर ही आनन्द है। उसी के आरोपण से हम प्रसन्न होते हैं। आत्मा परमात्मा का ही एक सूक्ष्म अंश माना गया है। यह आत्मा उसी सच्चिदानंद को निरंतर खोजती रहती है, परंतु माया के अवरोध के कारण उसको प्राप्त नहीं कर पाती है। जब माया का आवरण हट जाता है तो सच्चिदानंद के स्वरूप का बोध हो जाता है और वह उसी में निमग्न हो जाती है। आत्मा को सच्चिदानंद स्वरूप को प्राप्त करने की अभिलाषा शाश्वत है। उसे प्रेम या भक्तियोग से ही प्राप्त किया जा सकता है। यह लौकिक प्रेम की श्रेणी का नहीं, अपितु अध्यात्म श्रेणी का है, जिसके द्वारा सच्चिदानंद की प्राप्ति होती है।", 
  "Topic34": "देश के डाक्टरों, वैज्ञानिकों और अनुसंधानकर्ताओं ने रात-दिन एक करके वैक्सीन के रूप में एक विशेष उपहार देश और दुनिया को दिया है। वैक्सीन को मंजूरी मिलने के ऐलान के बाद प्रधानमंत्री नरेंद्र मोदी ने ट्वीट कर इस पर खुशी जाहिर करते हुए लिखा कि ‘आज हर भारतीय को गर्व होगा क्योंकि जिन दोनों टीकों को मंजूरी मिली है, वह भारत में ही बने हैं। यह बात इस चीज को भी दर्शाती है कि हमारे वैज्ञानिक आत्मनिर्भर भारत के सपने को पूरा करने के लिए कितने उत्सुक हैं।‘ अब सीरम इंस्टीट्यूट के ‘कोविशील्ड’ और भारत बायोटेक-आईसीएमआर के ‘कोवैक्सीन’ के जरिये देश से कोरोना का सफाया होगा। पहले चरण में जुलाई तक ३० करोड़ लोगों को टीकाकरण का लाभ मिल सकेगा। इसमें सरकारी एवं निजी चिकित्साकर्मियों, फ्रंटलाइन वॉरियर्स, बुजुर्गों एवं बीमारों को प्राथमिकता दी जायगी। फिलहाल ब्रिटेन, जर्मनी, रूस, चीन से लेकर इसरायल, बहरीन, सऊदी अरब सरीखे देशों में टीकाकरण की प्रक्रिया जारी है। भारत की गिनती जेनेरिक दवाओं और वैक्सीन के दुनियामें सबसे बड़े मैन्युफैक्चरर्स में होती है। देश में वैक्सीन बनाने वाली आधा दर्जन से ज्यादा बड़ी कम्पनियां हैं। इसके अलावा कई छोटी कम्पनियां भी वैक्सीन बनाती हैं। यह कम्पनियां पोलियो, मैनिनजाइटिस, निमोनिया, रोटावायरस, बीसीजी- मीजल्स, मंप्स और रूबेला समेत दूसरी बीमारियों के लिए वैक्सीन बनाती हैं। इन कम्पनियों में से एक सीरम इंस्टिट्यूट ऑफ इंडिया है। वैक्सीन के डोज के उत्पादन और दुनिया भर में बिक्री के लिहाज से यह दुनिया की सबसे बड़ी वैक्सीन कम्पनी है। ५३ साल पुरानी यह कम्पनी हर साल १.५ अरब डोज बनाती है। कम्पनी के दो बड़े प्लांट पुणे में हैं। हालांकि कम्पनी के नीदरलैंड्स और चेक रिपब्लिक में भी छोटे प्लांट्स हैं। इस कम्पनी में करीब ७,००० लोग काम करते हैं। कम्पनी १६५ देशों को कोई बीस तरह की वैक्सीन की सप्लाई करती है। बनायी जाने वाली कुल वैक्सीन का करीब ८० फीसदी हिस्सा निर्यात किया जाता है। इनकी कीमत औसतन ५० सेंट प्रति डोज होती है। इस तरह से यह दुनिया की कुछ सबसे सस्ती वैक्सीन बेचने वाली कम्पनियों में है। सीरम की ख्याति यह है कि वह दुनिया के करीब ७० फीसदी टीकों का उत्पादन करता है। कमोबेश बच्चों के लिए बनने वाले ६० फीसदी से अधिक टीकों का उत्पादन सीरम में ही किया जाता है। सीरम इंस्टीट्यूट ने अभी तक पांच करोड़ कोविशील्ड वैक्सीन तैयार कर ली है। भारत में ही नौ ऐसे टीके हैं, जिन पर इनसानी परीक्षण तीसरे चरण में है अथवा किया जा चुका है। सिर्फ आंकड़ों का सिलसिलेवार संकलन किया जाना शेष है। कांग्रेस नेता ने ट्वीट के जरिये भारत बायोटेक एवं इंडियन काउंसिल ऑफ मेडिकल रिसर्च यानी आईसीएमआर द्वारा मिलकर तैयार कोवैक्सीन पर सवाल खड़े किये हैं। उनकी दलील है कि इस वैक्सीन के तीसरे चरण के ट्रायल के परिणाम सार्वजनिक नहीं किये गये हैं, जिससे वैक्सीन को लेकर सवाल खड़े किये जा सकते हैं। उल्लेखनीय है कि रूस एवं चीनने तीसरे चरण के ट्रायल के परिणाम सामने आये बिना ही अपने यहां वैक्सीनेशन को मंजूरी दी है। इसके बाद कांग्रेसी नेता और सपा ने भी कोवैक्सीन को लेकर सवाल खड़े किये हैं। विपक्षी नेताओं ने अपनी बयानबाजी से आम जनमानस में भ्रम की स्थिति पैदा करने की कोशिश की है। गौरतलब है कि पल्स-पोलियो बूंदों का विरोध पाकिस्तान, अफगानिस्तान, नाइजीरिया और इंडोनेशिया आदि देशों में आज भी किया जा रहा है। भारत में भी एक कट्टरपंथी तबके ने विरोध किया था, लेकिन पोलियो ऑपरेशन इतना कामयाब रहा कि २०११ के बाद से पोलियो का एक भी केस सामने नहीं आया है। विश्व स्वास्थ्य संघटन २०१४ में भारत को पोलियो-मुक्त देश घोषित कर चुका है। सरकार और प्रशासन सतर्क हैं। विपक्ष के कुतर्कों, तथ्यहीन बयानबाजी का माकूल जवाब उचित फोरम से सरकार और प्रशासन दे रहा है। डाक्टर्स इन टीकों को सुरक्षित और प्रभावकारी मान रहे हैं। विशेषज्ञों के अनुसार इस वैक्सीन के विकास में पर्याप्त रिसर्चवर्क और प्रयोग किये गये हैं। अब करोड़ों देशवासियों को इस वैक्सीन की डोज दी जायगी तो टीके का असर और सुरक्षा से जुड़े सवाल भी स्पष्ट हो जायंगे। एम्स के पूर्व निदेशक डाक्टर एमसी मिश्र के मुताबिक, वैक्सीन बनाने में नौ महीने तक का समय गया है। इस दौरान सुरक्षा की सभी शर्तोंको पूरा किया जा रहा है। हर वैक्सीन में कुछ न कुछ साइड इफेक्ट होते हैं, लेकिन कोरोना की वैक्सीन में अबतक ऐसा कोई खतरा सामने नहीं आया है। बेशक भारत की आबादी और विविधता के मद्देनजर कोरोना का टीकाकरण भी एक गम्भीर चुनौती होगा, क्योंकि देश में सवाल उठाने वाले और आशंकाएं जताने वाले मूढ़ लोगों की संख्या भी कम नहीं है। भारत में चेचक, पोलियो, रुबेला, खसरा, काली खांसी, टेटनेस, हेपेटाइटिस-बी आदि १२ बीमारियों के टीकाकरण औसतन हर साल किये जाते हैं। विरोध पोलियो और चेचक सरीखे टीकों का भी किया गया था, जिन्होंने एक पूरी पीढ़ी को विकलांग होने और अंतत: मौत से बचाया था। कोरोना वायरस महामारी की घातक, जानलेवा मार हम झेल चुके हैं। डेढ़ लाख से अधिक जानें यह बीमारी अब तक ले चुकी है। सरकार देश में वैक्सीनेशन की तैयारियां पूरी कर चुकी है सरकार। सभी राज्यों में वैक्सीन पहुंचाने से लेकर स्टोरेज और वितरणतक की उचित व्यवस्था। ७१९ जिलों के करीब ५७,००० प्रतिभागियों की ट्रेनिंग पूरी हो चुकी है। भारत सरकार ने सभी नागरिकों का टीकाकरण करने के लिए करीब ५० हजार करोड़ रुपये रुपये (सात अरब डॉलर) की राशि को रखा है। ब्लूमबर्ग की एक रिपोर्ट से इस बात की जानकारी मिली है। रिपोर्ट के मुताबिक प्रधानमंत्री नरेंद्र मोदी के प्रशासन ने १.३ अरब की आबादी में प्रति व्यक्ति लगभग छह से सात डालर की पूरी कीमत का आकलन किया है। रिपोर्ट के मुताबिक टीका आने के बाद आपको १४७ रुपये चुकाना पड़ सकता है। हर शख्स को टीके के दो शॉट लगेंगे। अब तक जिस राशि का प्रावधान किया गया है, वह ३१ मार्च को खत्म हो रहे वर्तमान वित्तीय वर्ष के लिए है और इस काम के लिए आगे फंड की कोई किल्लत नहीं होगी। वैसे सरकार का प्रयास है कि कोविशील्ड को मुख्य वैक्सीन के रूप में इस्तेमाल किया जाये तथा कोवैक्सीन को दूसरी पंक्ति का रक्षा कवच बनाया जाये। तबतक कोवैक्सीन के फाइनल आंकड़े हमारे पास उपलब्ध हो जायंगे। तमाम तरह की राजनीति और बयानबाजी के बीच देश में कोरोना जैसी महामारी से बचाव के लिए वैक्सीन के विकास और उत्पादन को भारतीय वैज्ञानिकों, अनुसंधानकर्ताओं की महत्वपूर्ण सफलता के रूप में देखा जाना चाहिए और उनका स्वागत करना चाहिए। आत्मनिर्भर भारत की दिशा में वैक्सीन का विकास और उत्पादन मील का पत्थर तो साबित होगा ही, वहीं इस वैक्सीन को बनाकर भारत ने दुनिया को अपनी ताकत, मेधा और प्रतिभा की उज्जवल तस्वीर दिखा दी है।", 
  "Topic35": "द्वितीय गोलमेज सम्मेलन में भावी भारतीय संवैधानिक व्यवस्था के व्यावसायिक पक्ष पर चर्चा के दौरान गांधी जी ने कहा कि कार्मिक, जो अधिकांशत: निम्न वर्ग से आते थे तथा उस समय कथित उच्च वर्ग एवं राज्य की कृपा पर जीवित रहते थे और इनकी परिस्थितियों को समान करने के लिए विधायिका का प्रथम अधिनियम जो लाया जाय वह इन लोगों को जमीन प्रदान करने के लिए होना चाहिए, इसका मूल्य यूरोपियनों सहित धनिक वर्ग से आना चाहिए। सामाजिक सुरक्षा के संबंध में स्वतंत्र भारत के शुरुआती अधिनियमितियों में से एक १९४८ का ईएसआई अधिनियम था। ईएसआई अधिनियम की धारा १ (५) इस अधिनियम द्वारा किसी भी ऐसे प्रतिष्ठानों या प्रतिष्ठानों के वर्ग को सामाजिक सुरक्षा के प्रावधानों के विस्तार के लिए अधिकृत करती है, जो औद्योगिक, वाणिज्यिक या कृषि या अन्य से संबंधित हो सकता है। स्वतंत्रता के समय भारत के नीति निर्माताओं और स्वप्नदृष्टाओं की मंशा बहुत स्पष्ट थी। उन्होंने कल्पना की थी कि मजदूरों, किसानों, कृषि श्रमिकों, औद्योगिक श्रमिकों के कल्याण और सामाजिक सुरक्षा को प्राथमिकता को सुनिश्चित किया जाना चाहिए। पिछले ७० वर्षों के दौरान किसानों और कृषि श्रमिकों को सामाजिक सुरक्षा प्रदान करने के इस दृष्टिकोण को हम कुछ हद तक खो चुके हैं। अंतरराष्ट्रीय श्रम संघटन (आईएलओ) सामाजिक सुरक्षा को उस सुरक्षा के रूप में परिभाषित करता है, जो एक व्यक्ति को स्वास्थ्य देखभाल तक पहुंच सुनिश्चित करने और आय सुरक्षा की गारंटी देने के लिए व्यक्तियों, परिवारों को विशेष रूप से बुढ़ापे, बेरोजगारी, बीमारी, नि:शक्त, काम की चोट, मातृत्व या एक रोटी कमानेवाले की हानि के समय, प्रदान करता है। भारत में विभिन्न प्रकार के श्रमिकों या हमारी आबादी के विभिन्न वर्गों को ऐसी सामाजिक सुरक्षा लाभ प्रदान करने के लिए ६०० से अधिक सामाजिक सुरक्षा योजनाएं या कार्यक्रम हैं। लेकिन किसानों और कृषि श्रमिकों को ऐसे लाभ प्रदान करने के लिए बहुत कम योजनाएं हैं, विशेष रूप से विकलांगता, रोजगार की चोट, मृत्यु, स्वास्थ्य आदि से संबंधित हितलाभ देनेवाले। किसानों और कृषि श्रमिकों को बीमारी, विकलांगता, रोजगार की चोट और बेरोजगारी के समय में सामाजिक सुरक्षा हितलाभों की बहुत आवश्यकता है। हालांकि खेती के क्षेत्र में नियोक्ता और कर्मचारी के बीच का अंतर बहुत कम है। कई बार किसान स्वयं नियोक्ता होता है और एक कृषि-कार्मिक भी होता है। यहां तक कि यदि मध्य-स्तर का किसान चार-पांच कृषि श्रमिकों को काम पर लगाता है तो स्वयं या उसके परिवार के सदस्यों को अपने खेतों में अन्य कृषि श्रमिकों के साथ काम करना पड़ता है। इसलिए किसानों की आवश्यकताओं के अनुरूप ईएसआई और ईपीएफ जैसी योजनाओं को शुरू करने की आवश्यकता है। ईएसआई अधिनियम और ईपीएफ अधिनियम में नियोक्ता और कर्मचारी के संबंधकी आवश्यकता होती है। लेकिन खेती के क्षेत्र में नियोक्ता और कर्मचारी का इतना स्पष्ट संबंध नहीं है। इसके अलावा ग्रामीण और कृषि श्रमिकों के लिए कोई नियत रोजगार का आश्वासन नहीं है। ऐसे समय में मनरेगा जैसी योजनाएं बचाव में आती हैं। मनरेगा ग्रामीण क्षेत्रों में प्रत्येक परिभाषित परिवार के कम से कम एक सदस्य को सौ दिन का रोजगार, सुनिश्चित करता है। इस तरह इस मजदूरी सुरक्षा योजना द्वारा बेरोजगारी की आकस्मिकता को थोड़ा सीमित किया गया है। वर्तमान महामारी की स्थिति के दौरान चालू वित्त वर्ष में मनरेगा के तहत पूरे देश में ७६८०० करोड़ रुपये के भुगतान किये गये हैं, जिससे इस तरह के रोजगार में २४३ फीसदी की वृद्धि हुई है।आम तौर पर सामाजिक सुरक्षा प्रणाली दुनियाभर में नियोक्ताओं, कर्मचारियों और कुछ हद तक सरकार के योगदान से वित्तपोषित होती है। भारत में ईएसआई और ईपीएफ जैसी अधिकांश सफल योजनाएं नियोक्ताओं और कर्मचारियों द्वारा योगदान से ही चलती हैं। जैसा कि व्यापक रूप से माना जाता है कि भारत में खेती क्षेत्र को बहुत सारी सब्सिडी दी जाती है। वर्तमान में यह ऋणात्मक सब्सिडी में है अर्थात् किसान भारतीय उपभोक्ताओं को खिलाने के लिए अपनी जेब से भुगतान कर रहे हैं। यह एक ओईसीडी-आईसीआरआईईआर अध्ययन में सामने आया, जिसे आधिकारिक तौर पर भारत सरकार द्वारा, एक आरोप का मुकाबला करने के लिए कि यह बहुत अधिक सब्सिडी देता है, डब्ल्यूटीओ में इस्तेमाल किया गया था। यह एक मिथक है कि किसानों को सब्सिडी दी जाती है। इसलिए यह हमारा कर्तव्य बनता है कि सरकार द्वारा पूरी तरह से वित्तपोषित कृषि श्रमिकों के लिए एक संपूर्ण सामाजिक सुरक्षा योजना होनी चाहिए। भारत में विभिन्न राज्यों में कृषि क्षेत्र के लिए कुछ सामाजिक सुरक्षा योजनाएं हैं। गुजरात सरकार ने आकस्मिक मृत्यु या स्थायी विकलांगता की स्थिति में पंजीकृत किसानों को बीमा कवरेज प्रदान करने के लिए २६ जनवरी, १९९६ से किसान दुर्घटना बीमा योजना लागू किया है। योजना का मुख्य उद्देश्य पंजीकृत किसान के उत्तराधिकारी की सहायता करना है, जिसमें पंजीकृत किसान के सभी बच्चों (पुत्र-पुत्री) और दुर्घटना के कारण मृत्यु या विकलांगता के मामले में पंजीकृत किसान के पति-पत्नी शामिल हैं। महाराष्ट्र सरकार २४ नवंबर, २०१५ से एक योजना चला रही है, जिसका नाम पूर्व कैबिनेटमंत्री गोपीनाथ मुंडे के नाम पर रखा गया है। यह योजना, राज्य के किसानों के लिए है, जो आकस्मिक मृत्यु या जो दुर्घटना में विकलांग हो गये हों। १०-७५ वर्ष के आयु वर्ग के किसान जिनके नाम ७/१२ भूमि अर्कपर पंजीकृत किये गये हैं, गोपीनाथ मुंडे योजना का लाभ उठाने के लिए पात्र हैं। दुर्घटनाओं में पशुओं के हमलों, नक्सली हमलों, हत्या, बिजली के झटके आदि के कारण होनेवाली मृत्यु या विकलांगता को दो लाख रुपये से कवर किया गया है। आंशिक विकलांगता की भरपाई एक लाख रुपये से की जाती है। केरल सरकार के पास भी कृषि श्रमिकों के लिए एक सामाजिक सुरक्षा योजना है जो पेंशन और दुर्घटना से संबंधित लाभ और बीमित व्यक्ति की मृत्यु के मामले में हितलाभ प्रदान करती है। इसी तरह उत्तर प्रदेश सरकार ऐसी किसान दुर्घटना बीमा योजनाएं चला रही है।केंद्र सरकार ने प्रधानमंत्री किसान सम्मान निधि खेतीहर किसानों के लिए एक प्रत्यक्ष हस्तांतरण आय आश्वासन योजना लागू की है। इसके तहत ६००० रुपये प्रति वर्ष की राशि, किसानों के बैंक खातों में सीधे दो हजार रुपये की तीन चौ-मासिक किस्तों में हस्तांतरित की जाती है। यह योजना, जो २४ फरवरी, २०१९ को शुरू की गयी थी। इसके अलावा सरकार ने १२ सितम्बर, २०१९ को प्रधानमंत्री किसान मानधन योजना (पीएम केएमवाई) की शुरुआत की, जो कि वृद्धावस्था में लघु और सीमांत किसानों को पेंशन के रूप में सामाजिक सुरक्षा प्रदान करने की दृष्टि से है, जब उनके पास आजीविका और काम के साधन नहीं हैं या कोई बचत नहीं है। उनके खर्चों की देखभाल के लिए। इस योजना के तहत ६० वर्ष की आयु पूरी होने पर, कुछ विशेष छूट मानदंडों के अधीन, लघु और सीमांत किसानों को ३०,००० रुपये की न्यूनतम निश्चित पेंशन प्रदान की जाती है। यह एक स्वैच्छिक और अंशदायी पेंशन योजना है, जिसकी प्रवेश पात्रता आयु १८ से ४० वर्ष है। किसान को प्रवेश आयु के आधार पर पेंशन फंड में प्रति माह ५५ से २०० रुपये का योगदान करना आवश्यक है। केंद्र सरकार भी पेंशन फंड में समान राशि का योगदान करती है। पेंशन फंड का प्रबंधन एलआईसी द्वारा किया जा रहा है। संशोधित राष्ट्रीय कृषि बीमा योजना, मौसम आधारित फसल बीमा योजना और राष्ट्रीय कृषि बीमा योजना जैसे पूर्ववर्ती फसल बीमा योजनाओं को एकीकृत कर के एवं बेहतर करते हुए, भारत सरकार ने २०१६ में प्रधानमंत्री बीमा योजना (पीएमएफबीआई) शुरू की। फरवरी २०२० में केंद्रीय मंत्रिमंडल ने पीएमएफबीवाई को संशोधित करने की मंजूरी दी। यह योजना किसानों के फसल बीमा के लिए है। प्रधानमंत्री कृषि बीमा योजना, वन नेशन, वन स्कीम थीम के अनुरूप भारत में कृषि बीमा के लिए सरकार की प्रमुख योजना है। वार्षिक वाणिज्यिक-वार्षिक बागवानी फसलें, तिलहन और खाद्य फसलें (अनाज, बाजरा, और दलहन) इस योजना के अंतर्गत आती हैं। प्रधानमंत्री फसल बीमा योजना का उद्देश्य कृषि क्षेत्र में उपज के सतत उत्पादन के लिए सहायता प्रदान करना है। अप्रत्याशित आपदाओं से फसलों को हुए नुकसान के कारण संकट में पड़े किसानों को वित्तीय सहायता प्रदान की जाती है। उद्देश्य है कि किसानों की आय स्थिर रहे और वह अपनी खेती की गतिविधियों को जारी रख सकें। यह किसानों को कुशल उपजवाली खेती के लिए आधुनिक उपकरणों और कृषि प्रथाओं को उपयोग करने के लिए बढ़ावा भी देता है। यह कृषि क्षेत्र में ऋण का प्रवाह सुनिश्चित करता है, जो खाद्य सुरक्षा, फसल विविधीकरण में योगदान देता है और उत्पादन के जोखिम से किसानों की रक्षा करने के अलावा कृषि क्षेत्र में वृद्धि और प्रतिस्पर्धा को बढ़ाता है। कृषि क्षेत्र के सभी श्रमिकों के साथ स्वयं किसानों के लिए एक व्यापक सामाजिक सुरक्षा कार्यक्रम होगा। इस तरह के कार्यक्रम में आईएलओ द्वारा गणना की गयी सभी आकस्मिकताओं को शामिल किया जाना चाहिए, जो मृत्यु, विकलांगता, स्वास्थ्य और बेरोजगारी हैं। यह स्पष्ट रूप से जिला मजिस्ट्रेट या कलेक्टर के कार्यालय से अलग होना चाहिए। इसके लिए पूरा पैकेज प्रदान करना चाहिए जैसा कि ईएसआई योजना और भविष्य निधि योजना द्वारा औद्योगिक श्रमिकों को प्रदान किया जाता है, ताकि कृषिक में काम करने वाले मजदूरों के जीवन को असुरक्षित न होना पड़े। यह सार्वभौमिक सामाजिक सुरक्षा के बड़े लक्ष्य के लिए एक सही कारक होगा।", 
  "Topic36": "देश में दलगत राजनीति के पतन से क्षोभ और निराशा का वातावरण भी बना है। विखंडनकारी शक्तियों ने देश के आर्थिक विकास में बाधाएं पैदा की हैं। लेकिन अच्छी बात यह है कि देश की जनता अब जागरूक हो रही है। इसलिए ऐसे नेता और चेहरे भी बेनकाब हो रहे हैं। कुल मिलाकर २०२१ में हमारी व्यवस्था में बड़े बदलाव देखने को मिलेंगे जो देश को प्रगति की ओर ले जायंगे। हालांकि चीन और पाकिस्तान जैसे देश और हमारे ही कुछ असंतुष्ट नेता अपनी हरकतों से बाज नहीं आयंगे। लेकिन उनकी कोशिश उसका कोई नतीजा नहीं निकलेगा। देश ऐसी चुनौतियों से निबट लेगा। २०२१ में विज्ञान और तकनीक में नवाचारों से गांव और शहरों के बीच का अंतर कम होगा। जीवन आरामदायक बनेगा। शिक्षा एवं स्वास्थ्य सेवाएं सस्ती होंगी। नये रोजगार विकल्प मिलेगें तथा अर्थव्यवस्था मजबूत होगी। बीते साल में जहां सिर्फ कोरोना महामारी ही सबसे बड़ी चुनौती रही। वहीं नये साल में भी यह हमें कसौटी पर परखेगी। इसका गहरा प्रभाव अर्थव्यवस्था, शिक्षण एवं परिवहन के क्षेत्र पर पड़ा। विज्ञान एवं तकनीक की दुनिया में विकास बदस्तूर जारी रहा। इस बीच नये शोध एवं अनुसंधान का दौर शुरू हुआ जो नये वर्ष में भी जारी रहेगा। इनोवेशन का दायरा भी बढ़ा है। अंतरिक्ष विज्ञान हो अथवा मिसाइल विज्ञान जो पूर्व नियोजित कार्यक्रम थे वह सभी पूरे हुए। हालांकि इसमें कुछ विलम्ब हुआ लेकिन लक्ष्य पूरा हो गया। इस साल देश में कुछ अच्छी प्रवृत्तियां विकसित हुई। सतत विकास लक्ष्य के १७ निर्धारित लक्ष्यों की बात करें तो उनमें से १३ का संबंध शिक्षा और साक्षरता से है। नयी तकनीक से दूर बैठा बच्चा अब परम्परागत और तकनीक मिश्रित शिक्षण व्यवस्था को अपनायेगा। इससे सस्ती शिक्षा एवं विदेशों में उच्च शिक्षा अध्ययन की राह आसान होगी। साक्षरता बढ़ेगी, रोजगार के नये अवसर सामने आयंगे। शोध एवं अनुसंधान परवान पर रहा, वहीं विश्व भर में पर्यावरण संरक्षण, स्वच्छता सेहत तथा मितव्यता जैसे महत्वपूर्ण पहलुआों की ओर लोगों का ध्यान बढ़ा। नवाचारों के चलते चिकित्सा और शिक्षा के क्षेत्र में भी बड़ा परिवर्तन आया है। देश में ऑनलाइन शिक्षण और चिकित्सा में वियरेबल और शिक्षण के क्षेत्र में फोल्डेबल उपकरण नये साथी होंगे। वर्ष २०२१ सही मायने में उम्मीदों, परिणामों और बदलावों का साल है या यूं कहिये कि वर्ष २०२० में कोरोना ने जो परीक्षा ली है, वर्ष २०२१ में उसका परिणाम घोषित होगा। निश्चित रूप से परिणाम बेहतर आयंगे क्योंकि हमने एक साल में वह कर दिखाया है, जिसकी आने वाले दशकों तक कल्पना नहीं की थी। दरअसल वर्ष २०२० में कोरोना ने जो सबक सिखाया, उससे भारत सहित दुनिया भर की स्वास्थ्य सेवाओं और सामाजिक ताने-बाने में जो बदलाव आया, वह इस साल साफ तौर पर नजर आयगा। एक तरह से पुरानी व्यवस्था की जगह नयी व्यवस्था कायम हो जायगी। सरकार की भी प्राथमिकताएं बदल जायंगी। भारत जैसे विकासशील देशों में अब तक स्वास्थ्य सेवाएं पहली प्राथमिकता नहीं रहीं, लेकिन कोरोना की वजह से हमने यह पूरा साल सिर्फ स्वास्थ्य सेवाओं को सुधारने और बेहतर करने में बिताया है। छोटे से गांव की आंगनबाड़ी कार्यकर्ता से लेकर बड़े-बड़े अनुसंधान केंद्रों ने एकजुट होकर जो काम किया, उसकी कल्पना हम कभी नहीं कर सकते थे। भारत जैसे देश में अबतक मैन्युअल चेन सिस्टम ही सबसे बड़ी बाधा बनकर सामने आता रहा है। हमेशा एक अविश्वास रहता था कि पता नहीं आखिरी व्यक्तितक सेवाएं पहुंचेंगी या नहीं? परन्तु इस महामारीने हमें अहसास करवाया कि यही हमारी सबसे बड़ी ताकत है। अबतक दो सरकारी विभागों में तालमेल बिठाना ही मुश्किल होता था, लेकिन कोरोना ने निर्वाचन आयोग और स्वास्थ्य विभाग को एकसाथ सोचना सिखा दिया। मुसीबत में ही इनसान नया रास्ता खोजता है। जैसे सौ फीसदी मतदान का लक्ष्य लेकर चलने वाला निर्वाचन आयोग एक मतदाता के लिए भी मतदान केंद्र बनाता है तो वैक्सीन पहुंचाने के लिए भी उसी रास्ते का उपयोग हो सकता है। जब हम परेशान हुए तो ऐसा रास्ता ढूंढ़ निकाला, जिसके लिए हमें न कोई भारी-भरकम सिस्टम खड़ा करना पड़ा, न अलग से बहुत ज्यादा पैसा खर्च हुआ और न ही योजनाएं बनाने में अतिरिक्त समय लगा। यह सब हमारे सिस्टम में मौजूद था लेकिन इससे पहले हमने कभी इसके उपयोग के बारे में नहीं सोचा था। नये साल में जब यह सिस्टम काम करेगा तो सिर्फ भारत के लिए ही नहीं, बल्कि पूरी दुनिया के लिए एक नया मॉडल प्रस्तुत होगा। अब अनुसंधान केंद्रों और कंपनियों के बीच तालमेल का भी बड़ा बदलाव देखने को मिलेगा। कोरोना के दौरान दोनों ने साथ मिलकर काम किया। एक तरफ अनुसंधान चल रहा था तो दूसरी तरफ कम्पनियों ने यह तैयारी कर ली कि अनुमति मिलते ही वह तुरन्त ही बड़े पैमाने पर वैक्सीन उपलब्ध करवा सकें। वर्ष २०२० के पहले हमारे देश में पीपीई किट नहीं बनती थी लेकिन अब हम छोटी से छोटी यूनिट और जिलों में इसे तैयार कर पा रहे हैं। वर्ष २०२१ इसी तरह स्वास्थ्य से जुड़े विषयों में हमें आत्मनिर्भर बनायगा। अब तीसरा सबसे बड़ा बदलाव होगा, स्वास्थ्य सेवाओं के बजट में दो से तीन फीसदी वृद्धि। हम उम्मीद कर रहे हैं कि इस बजट में स्वास्थ्य सेवाओं को बेहतर बनाने के लिए कई उपाय और उपक्रम होंगे। इस बदलाव से हमारी स्वास्थ्य सेवाएं मजबूत हो जायेंगी। अंतरराष्ट्रीय मुद्राकोष (आईएमएफ) के अनुसार कोरोना वायरस से बुरी तरीके से प्रभावित भारत की अर्थव्यवस्था धीरे-धीरे पटरीपर लौट रही है। भारत की अर्थव्यवस्था में सितंबर तिमाही में उम्मीद से बेहतर सुधार हुआ। विनिर्माण क्षेत्र के बेहतर प्रदर्शन के कारण जीडीपी (सकल घरेलू उत्पाद) में गिरावट केवल ७.५ प्रतिशत रही। इससे पहले, चालू वित्त वर्ष की पहली तिमाही अप्रैल-जून में अर्थव्यवस्था में २३.९ प्रतिशत की गिरावट आयी थी। वित्तीय वर्ष की दूसरी तिमाही में जीडीपी के आंकड़ों में सुधार से रेटिंग एजेंसियों ने भी सकारात्मक रुख दिखाया है। रेटिंग एजेंसी मूडीज ने अपने आकलन में कहा है कि लॉकडाउन समाप्त होने के बाद भारत में आर्थिक गतिविधियों में तेजी आयी है। उपभोक्ता मांग में सुधार से विभिन्न क्षेत्रों में कमाई बढ़ी है। वित्त वर्ष की दूसरी तिमाही में ७.५ फीसदी की गिरावट रही है, जबकि विश्लेषकों ने जीडीपी में -८.८ फीसदी की गिरावट का अनुमान लगाया था। पहली तिमाही में जीडीपी में -२३.९ फीसदी की गिरावट रही थी। इससे अर्थव्यवस्था में सुधार के संकेत मिल रहे हैं। मूडीज की विश्लेषक श्वेता पटौदिया के अनुसार ‘चालू वित्त वर्ष में सकल घरेलू उत्पाद (जीडीपी) में करीब १०.६ प्रतिशत की गिरावट के बाद व्यापक स्तर पर मांग में सुधार और अगले वित्त वर्ष में जीडीपी में १०.८ प्रतिशत का मजबूत उछाल दर्ज किया जा सकता है। २०२१ में भारतीय कॉरपोरेट क्षेत्र के लिए हालात सुधरेंगे। आर्थिक गतिविधियों में लॉकडाउन हटने के बाद तेजी आने और विभिन्न क्षेत्रों में मांग में व्यापक सुधार का असर दिखाई देगा। कोरोना ने हमें यह भी सबक सिखाया कि संकट के के समय स्थानीय संसाधन ही काम आते हैं। वैसे तो भारत के गांव सदियों पहले अपने आप में आत्मनिर्भर थे। उनकी जो भी आवश्यकताएं होती थीं उनकी आपूर्ति स्थानीय संसाधनों से ही होती थी। ऐसी आत्मनिर्भरता दो बड़े उद्देश्यों की आपूर्ति भी करती है जिसमें आर्थिक एवं पारिस्थिति की भी जुड़ी है। पिछले दो-तीन दशकों से लगातार शहरों में भीड़ की बाढ़ से हवा प्रदूषित हो रही है। यदि गांव के लोग आत्मनिर्भर होंगे तो शहरों पर दबाव कम पड़ेगा। इससे वहां का भी प्राकृतिक संसाधन संतुलित रहेगा। संसाधनों पर आधारित खास तौरपर खेतीबाड़ी के नये प्रयोगों से हम भारत की दिशा बदल देंगे। आने वाले समय में दुनिया का सबसे बड़ा उद्योग खेतीबाड़ी ही होने वाला है।", 
  "Topic37": "आंग्ल नव वर्ष पर मौसम के अनुरूप तो नवता का कोई बोध नहीं होता, परन्तु अरबों लोगों की भावनाओं के लिए यह नवीनता चर्चित तो बनी ही हुई है। इस वर्ष की शुरुआत से ही हम सभी हमने अनमोल जीवन की पहचान करना शुरू करें। जब हम अपनी जिन्दगी का वास्तविक मूल्य समझेंगे कि वह कितनी अनुपम है, तभी हम खुद और दूसरों से लगाव रखने योग्य होंगे। नववर्ष ऐसा ही स्वर्णिम अवसर है, जब हम केवल अंक-परिवर्तन परिपाटी के अनुसार नहीं, बल्कि मानवीय मंगलकामनाओं से भरे वातावरण द्वारा प्राप्त समुत्साह के बल पर स्वयं से जुड़ते हैं। इस अवसर पर अपने लिए नये विचारों, नयी संकल्पनाओं, सपनों और लक्ष्यों का निर्धारण करते समय हमें मानवीयता, सामाजिकता के उत्तरदायित्वों को निभाने का प्रण भी लेना चाहिए। साथ ही उन लोगों के लिए भी हमारे हृदय में कृतज्ञता होनी चाहिए जो दुनिया, समाज और मानवजाति के उत्थान में किसी न किसी प्रकार योगदान देने के बाद अब हमारे साथ नहीं हैं। आज जब दुनिया औद्योगिक, भौतिक और वैज्ञानिक उन्नति के नये-नये आयाम छू रही है और हम सभी इन उपलब्धियों से प्राप्त सुख-सुविधाओं के अत्यधिक भोगों में लिप्त हैं तब हमें थोड़ा रुककर एवं सचेत होकर अपने मूल स्वभाव, प्राकृतिक स्वरूप के बारे में अवश्य सोचना चाहिए। क्योंकि भौतिक प्रगति के फलस्वरूप अर्जित सुखों-सुविधाओं के समानांतर उत्पन्न नकारात्मक जलवायु परिवर्तन की अनदेखी करते रहने से अभी नहीं तो निकट भविष्य में मानवजाति के सम्मुख अस्तित्व का संकट अवश्य खड़ा होगा। गत वर्ष यह संकट कोरोना के रूप में हमारे सम्मुख था। पूरे २०२० में संपूर्ण जगत में कोरोना ने हाकाकार मचाया। लाखों लोग इस महामारी में असमय मारे गये। अब भी विश्व महामारी से पूरी तरह मुक्त नहीं हो पाया है। भविष्य में मुक्त हो भी जायेगा तो आश्वस्त नहीं कि कोरोना जैसी ही कोई अन्य महामारी हमारे सामने खड़ी न हो। ब्रिटेन में कोरोना विषाणु के नया स्ट्रेन मिलने से नयी महामारी की हलचल भी दिख रही है। इन परिस्थितियों पर अति गंभीरतापूर्वक विचार करते हुए दुनिया के देशों को उन सभी विज्ञानजन्य प्रयोगों को रोकने की पहल करनी ही होगी, जो दुनिया में कोरोना नामक महामारी का कारक बने हैं। यदि हम अब भी नहीं चेते तो हमारी भावी पीढ़ी प्राकृतिक विघटनों से बुरी तरह घिर जायेगी। इसलिए इस नववर्ष में प्रवेश करते समय हम जो उत्साह, उमंग और खुशियां समेटेंगे उन्हें दीर्घकालिक दायित्वों में बदलने के लिए भी हमें कुछ संकल्प लेने होंगे। प्राय: मनुष्य के अधिकांश सुख एवं आनन्द उसके व्यक्तिगत जीवन से जुड़े होते हैं। व्यक्तिगत और पारिवारिक सुख तब ही मिल सकता है जब मनुष्य अपने परिवेश के सार्वजनिक दायित्वों के प्रति सत्यनिष्ठा दिखाये। सार्वजनिक सुविधाएं, व्यवस्थाएं और अन्य उपक्रम हमें गर्व एवं आनन्द की अनुभूतियों से तब भरेंगे जब इनका उपयोग नियमों के अंतर्गत किया जायगा तथा जब इनकी साफ-सफाई, सुरक्षा और सदुपयोग के लिए हम हर समय तत्पर रहेंगे। एक अच्छा नागरिक और मनुष्य बनने के लिए हमें धन-संसाधन की आवश्यकता नहीं। जीवन के बारे में संवेदनशील होकर निरन्तर आत्मपरीक्षण करते रहने से हम अच्छे नागरिक एवं मनुष्य बन सकते हैं। ध्यानपूर्वक विचार करते हैं तो अनुभव होगा कि आज शहरों, नगरों और महानगरों में जितनी भी सार्वजनिक समस्याएं हैं उनके मूल में अच्छे नागरिकों की कमी ही है। प्राकृतिक रूप में प्रत्येक मनुष्य सांसारिक अच्छाई और बुराई के पैमानों से अलग अच्छा ही होता है। उसे अच्छा या बुरा बनाने का वातावरण परिवार, समाज और देश ही निर्मित करता है। अत: जो मनुष्य वयस्क हैं और दुर्भाग्य से कुमार्ग पर चल रहे हैं और जिनके कारण देश-समाज की सार्वजनिक व्यवस्थाएं बिगड़ गयी या बिगड़ रही हैं उनको सुधारने के प्रयास तो हो ही रहे हैं परन्तु हमें छोटे बच्चों के लिए सन्मार्ग की सुदृढ़ लीक तैयार करनी होगी। कोई देश या समाज अपनी सर्वश्रेष्ठ राजनीतिक, वैज्ञानिक, सांस्कृतिक और आध्यात्मिक उपलब्धियां तभी प्राप्त करता है जब वह अपने शिशुओं की समुचित देखभाल करते हुए उन्हें सन्मार्ग की ओर प्रशस्त करता है। नववर्ष के माहौल में प्राप्त उमंग-ऊर्जा-ऊष्मा से भरे प्रत्येक व्यक्ति और विशेषकर देश के कर्ताधर्ताओं को इस दिशा में नीतियां बनाकर उन्हें क्रियान्वित करना चाहिए। इस समय सूचनाओं और ज्ञान की बातों के लिए देश के लोग जिन माध्यमों का अनुसरण करते हैं, उनका संचालन करने वाले महानुभवों को भी शिशुओं को अपनी कार्य-योजनाओं के केन्द्र में रखकर अपने कार्यक्रम निर्धारित करने चाहिए। इस देश में सभी लोगों को दैनिक जीवन में विभिन्न सरकारी और सामाजिक समस्याओं का सामना करना पड़ता है। वर्षों से हम लोग इन समस्याओं से पीडि़त-प्रताडि़त होते आये हैं परन्तु इनके उन्मूलन के लिए हम कोई बौद्धिक-शारीरिक और सामाजिक प्रयास नहीं करते। हममें से यदि कुछ लोग प्रयास करते भी हैं तो उन्हें हतोत्साहित करने वाली बड़ी जनसंख्या सड़क से लेकर सरकारी प्रतिष्ठानों में विराजमान रहती है। इस कारण समस्याओं के उन्मूलन में कुछ लोगों का विशिष्ट परिश्रम और अथक प्रयास सार्वजनिक सूचना में नहीं आ पाता। ऐसे प्रयास की न तो चर्चा होती है और न ही प्रशंसा। लेकिन पिछले दो-तीन वर्षों से भारत सरकार ने समाज सेवा और सार्वजनिक सद्कार्यों के लिए पद्मश्री एवं पद्मविभूषण जैसे पुरस्कार जिन गुमनाम आम लोगों को प्रदान किये हैं, वह अत्यंत सराहनीय शासकीय पहल है। इस पहल से सार्वजनिक जीवन में वास्तव में सहकारिता, परोपकार और जनकल्याण की भावना का विकास होता है। यदि अंग्रेजी कैलेंडर का नववर्ष जीवन में सकारात्मक परिवर्तनों और नवीन संकल्पों का आधार बनता है तो यह अच्छी बात है। जिस भी माध्यम से व्यक्ति को जीवन में नयी उमंगों, उत्सवों, तरंगों और आनन्ददायक अनुभवों का आभास होता है, ऐसे प्रत्येक माध्यम का स्वागत है। जीवन का वास्तविक अर्थ आनन्द और उत्सव ही है। आधुनिक जीवन संतोषजनक आनन्द से वंचित होता जा रहा है। इस स्थिति में नये वर्ष के अवसर पर व्यक्ति-व्यक्ति में जो हर्षोल्लास एकत्र होता है, उसे गहरायी तक और लगातार महसूस किये जाने की आवश्यकता है। भागती-दौड़ती जिन्दगी में तनाव और कुंठाओं से घिरे मनुष्य के लिए ऐसे अवसर वरदान से कम नहीं। इसलिए प्रत्येक मनुष्य को जीवन के ऐसे अवसर स्वीकार करने चाहिए। इनमें जीवन की खुशियों के साथ व्यस्त रहना चाहिए और खुद को इन खुशियों से स्वस्थ करते हुए मानवता के प्रति समर्पित होने की दिशा ग्रहण करनी चाहिए। न्यू ईयर मनाने की सार्वजनिक खुशी मनुष्य को भौतिक सुख दे या न दे, परन्तु यह खुशी सामूहिक जीवन को शांतचित्त हो महसूस करने का माध्यम तो अवश्य बनती है।", 
  "Topic38": "दुनिया में जितने भी नाम हैं, वह सभी नाम किन्हीं चीजों के हैं। केवल नामों का जिक्र करने से हमारा काम नहीं चलता। यदि नामों का जिक्र करने से काम चलता होता तो फिर कौन झोंपड़ी में रहेगा। एक गरीब भी एक महल का जिक्र करता रहे, एक संगमरमर के मकान का जिक्र करता रहे तो क्या उसको वही सुख साधन प्राप्त हो जायंगे। नहीं केवल नामों से काम नहीं चलता, दुनिया में हमारे तमाम काम जो हो रहे हैं, वह वस्तुओं से हो रहे हैं, नामों से नहीं। भाव यह है कि परमात्मा के केवल नाम के जिक्र से काम चलने वाला नहीं, इस नाम की वस्तु को जानना आवश्यक है। एक वस्तु बूझहि ता होवहि पाक। बिनुं बुझे सदा नापाक॥ अत: इनसान को यह जानना पड़ेगा कि जिसे राम, कृष्ण कहते हैं वह क्या है। इसे जानकर जब इससे इनसान का नाता जुड़ता है, सिर्फ वह अपना जीवन सफल कर पाता है। तभी उसके मन में विशालता आती है, उसका चौरासी लाख योनियों में आवागमन का चक्कर खत्म होता है। यह वस्तु प्राप्त करने का अवसर केवल मानव को है। वस्तु प्राप्त करने के लिए भी साधन होना जरूरी है। अध्यापक सिखाता है तो छोटी-छोटी डिजिट सबसे पहले सिखाता है। फिर सैकड़ों, हजारों तक जोड़, घटा, गुणा, भाग सब कुछ सिखा देता है। बड़ी-बड़ी संख्याएं लिखी जाती हैं, लेकिन कापी, किताबों में लिखी बड़ी-बड़ी संख्याओं में से किसी का काम नहीं चलता। हम सभी जानते हैं कि लिखी हुई बड़ी रकमें भी किसी के काम नहीं आतीं, जब कि छोटी-सी रकम दस रुपये भी पास हों तो बड़े काम आ जाते हैं। इसी तरह प्रभु का नाम है। अनेक नाम हैं, परन्तु नाम से कोई काम नहीं होता। परमात्मा के अनेक गुण हैं। अनेक गुण होने के कारण इसके नाम भी अनेक हैं। लेकिन नामी से जुडऩे की बजाय नामों में उलझते रहने के कारण आपस में झगड़ पड़ते हैं। वह दूसरे इनसानों को बेगाना, पराया मान लेते हैं। हरि के साथ जुडऩे का कार्य सबसे महत्वपूर्ण है। इसके बारे में कहा गया है कि इनसान सबसे पहले तूने यही जरूरी काम करना है। जो तू दूसरे कामों को जरूरी समझ रहा है, वे इससे ज्यादा जरूरी है। इनसान भलीभांति देखता है कि किसी के संसार से उठ जाने पर उसका कोई सांसारिक फर्ज अन निभा नहीं रह जाता। कोई न कोई रिश्तेदार उस फर्ज को निभा देता है। लेकिन आत्मा का जो परमात्मा से मिलन का काम है वह तो खुद ही करना होगा। यह किसी और के करने से होनेवाला नहीं। यह काम सबसे जरूरी है इसलिए इसे सबसे पहले करना है। आज इनसान माया के पदार्थों में इतना उलझा हुआ है। अभिमान करता है कि मैं बहुत विद्वान हूं, मैंने बहुत पढ़ाई-लिखाई की है। मैंने बहुत फिलासफी पढ़ी है। सोचता है कि शायद इसी से मेरा पार उतारा हो जायगा। परन्तु यह सिर्फ उसका भ्रम है। एक महापुरुष किसी गांव में प्रचार पर गये। उपस्थित लोगों से पूछा परमात्मा को जानते हो। किसी को परमात्मा का ज्ञान हासिल करना है। मार्गशीर्ष शुक्ल पक्ष की एकादशी को मोक्ष दा एकादशी कहा जाता है। इसी दिन द्वापर युग में भगवान श्रीकृष्ण ने अर्जुन को गीता का उपदेश दिया था। इसी कारण मोक्षदा एकादशी के दिन को गीता जयंती के नाम से भी जाना जाता है। मान्यता है कि भगवान श्रीकृष्ण के मुख से गीता का जन्म कुरुक्षेत्र में हुआ था। भगवान ने युद्ध से विचलित अर्जुन को उपदेश दिये वह श्रीमद्भगवद गीता के नाम से जाना जाता है। यह महाभारत के भीष्मपर्व का अंग है। गीता में १८ अध्याय और ७२० श्लोक हैं। श्रीमद्भगवद्गीता के १८ अध्यायों में से पहले छह अध्यायों में कर्मयोग, फिर अगले छह अध्यायों में ज्ञानयोग और अंतिम छह अध्यायों में भक्तियोग का उपदेश है। गीता जयंती श्रीमद्भगवद्गीता का प्रतीकात्मक जन्म दिवस है। यह मार्गशीर्ष शुक्ल एकादशी पर मनाया जाता है। कुरुक्षेत्र में महाभारत के युद्धक्षेत्र के दौरान भगवान कृष्ण ने अर्जुन को भगवत गीता का ज्ञान दिया था। गीता का उपदेश अत्यन्त पुरातन योग है। भगवान कहते हैं इसे मैंने सबसे पहले सूर्य से कहा था। सूर्य ज्ञान का प्रतीक है अत: श्री भगवान्के वचनों का तात्पर्य है कि पृथ्वी उत्पत्ति से पहले भी अनेक स्वरूप अनुसंधान करने वाले भक्तों को यह ज्ञान दे चुका हूं। यह ईश्वरीय वाणी है जिसमें सम्पूर्ण जीवन का सार है एवं आधार है। जन्म-मरण, आदि-अंत, आत्मा-परमात्मा, प्रकृति आदि से सम्बन्धित सभी के प्रश्नों के उत्तर सहज ढंग से श्री भगवान्ने धर्म संवाद के माध्यम से दिये हैं। गीता की गणना प्रस्थानत्रयी में की जाती है, जिसमें उपनिषद् और ब्रह्मसूत्र भी संमिलित हैं। अतएव भारतीय परंपरा के अनुसार गीता का स्थान वही है जो उपनिषद् और ब्रह्मसूत्रों का है। गीता माहात्म्य और पौराणिक ग्रन्थों में उपनिषदों को गौ और गीता को उसका दुग्ध कहा गया है। मान्यता है कि उपनिषदों की जो अध्यात्म विद्या थी, उसको गीता सर्वांश में स्वीकार करती है। संसार के स्वरूप के संबंध में अश्वत्थ विद्या, अनादि अजन्मा ब्रह्म के विषय में अव्ययपुरुष विद्या, परा प्रकृति या जीव के विषय में अक्षरपुरुष विद्या और अपरा प्रकृति या भौतिक जगत के विषय में क्षरपुरुष विद्या आदि उपनिषदों की अनेक विद्याएं गीता में हैं। उसे ही पुष्पिका के शब्दों में ब्रह्मविद्या कहा गया है। इस प्रकार वेदों के ब्रह्मवाद और उपनिषदों के अध्यात्म, इन दोनों की विशिष्ट सामग्री गीता में संनिविष्ट है। श्रीमद्भगवद् गीता विश्व में एकमात्र ऐसा ग्रन्थ है जिसकी जयंती मनायी जाती है। युद्ध के समय अपने परिवार को सामने देख मोह में फंसे अर्जुन को मार्ग दिखाने के लिए भगवान श्रीकृष्ण ने अर्जुन को गीता ज्ञान दिया था। ब्रह्मपुराण के अनुसार अत्यधिक महत्व रखनेवाली मार्गशीर्ष शुक्ल एकादशी के दिन द्वापर युग में भगवान श्रीकृष्ण के द्वारा अर्जुन को श्रीमद्भगवद्गीता का उपदेश दिये जाने के कारण यह तिथि गीता जयंती के नाम से भी प्रसिद्ध है। यह एकादशी मोह का क्षय करनेवाली होने के कारण इसका नाम मोक्षदा रखा गया है। इसीलिए भगवान श्रीकृष्ण मार्गशीर्ष में आनेवाली इस मोक्षदा एकादशी के कारण ही कहते हैं मैं महीनों में मार्गशीर्ष का महीना हूं। इसके पीछे मूल भाव यह है कि मोक्षदा एकादशी के दिन मानवता को नयी दिशा देनेवाली गीता का उपदेश हुआ था। भगवदगीता के पठन-पाठन श्रवण एवं मनन-चिंतन से जीवन में श्रेष्ठता के भाव आते हैं। गीता का चिंतन अज्ञानता को हटाकर आत्मज्ञान की ओर प्रवृत्त करता है।", 
  "Topic39": "अमेरिकी राष्ट्रपति क्लिंटन लीक से हटकर चीन के साथ संबंध सुधारने को आतुर थे वहीं जम्मू-कश्मीर की हालत को बहाना बनाकर भारत के अंदरूनी मामलों में दखल देने से नहीं हिचक रहे थे। जबकि क्लिंटन के बाद आये जॉर्ज बुश (जूनियर) भारत के साथ सबसे ज्यादा दोस्ताना संबंध रखनेवाले अमेरिकी राष्ट्रपति थे। राष्ट्रपति बुश ने भारत पर लगे वैश्विक परमाणु प्रतिबंध हटवाने में मदद की थी। उनके बाद राष्ट्रपति बने बराक ओबामा ने हिंद-प्रशांत सुरक्षा स्थापना परिदृश्य के मद्देनजर भारत के साथ मित्रतावाली राह कायम रखी। निवर्तमान राष्ट्रपति ट्रम्प ने बेशक भारत से आने वाले कृषि उत्पादों पर अतिरिक्त आयात शुल्क लगाया था, किंतु सुरक्षा संबंधी मामलों में वह भी सहकार करते रहे। जो बाइडेन को बतौर संयुक्त राज्य अमेरिका का अगला राष्ट्रपति चुने जाने का दुनिया भर के लोगों और सरकारों ने स्वागत किया है। यह चुनाव कोरोना महामारी के बावजूद संपन्न हुए हैं, जिसकी वजह से अकेले अमेरिका में ही १.७ करोड़ लोग प्रभावित हुए हैं। अब यह सवाल उठना स्वाभाविक है कि बाइडेन और उनके मुख्य सहयोगी भारत को किस निगाह से देखते हैं। राष्ट्रपति ओबामा के साथ बतौर उपराष्ट्रपति रहते हुए बाइडेन स्वयं भारत की यात्रा पर आ चुके हैं लेकिन भारत के साथ संबंधों में उनकी सोच का सबसे उल्लेखनीय पहलू राष्ट्रपति बुश को लिखा वह पत्र है, जो उन्होंने सीनेट की विदेश मामलों पर कमेटी का अध्यक्ष रहते हुए लिखा था। इसमें उन्होंने भारत पर लगे परमाणु प्रतिबंधों को उठा लेने की सिफारिश की थी। बतौर उपराष्ट्रपति बाइडेन जुलाई २०१३ में भारत की यात्रा पर आये थे। इसमें उन्होंने पर्यावरण बदलाव पर होने वाली संधि में भारत का सहयोग हासिल करने वाले अभियान का सफलतापूर्वक नेतृत्व किया था। लिहाजा भारत ने पेरिस में सपन्न हुए विश्व पर्यावरण शिखर सम्मेलन २०१५ में अमेरिका का साथ दिया था। पेरिस में जिस उत्साह और संजीदगी से प्रधान मंत्री मोदी ने भाग लिया, उससे अमेरिका प्रभावित हुआ है। बाइडेन प्रशासन में तीन वरिष्ठ शख्सियतों का शामिल होना तय है, जिनके पास रक्षा और विदेश मामलों जैसे मुख्य विभाग होंगे। भारतीय परराष्ट्रमंत्री को भावी विदेशमंत्री एंथनी ब्लिंकन से बरतना होगा जो लंबे समय तक बाइडेन के सहायक रहे हैं। ९ जुलाई को भारत के साथ संबंधों को लेकर वाशिंगटन में अपनी बात रखते हुए ब्लिंकन ने कहा था, भारत के साथ संबंधों को मजबूत और प्रगाढ़ बनाना हमारी तरजीहों में काफी ऊपर है। दुनिया को दरपेश बड़ी चुनौतियों से निबटने के लिए यह होना बहुत जरूरी है। ब्लिंकन ने भारत के साथ रक्षा एवं औद्योगिक सहयोग बनाने की वकालत करते हुए यह भी कहा कि यदि समुचित ढंग से समझौता सिरे चढ़ पाया और क्रियान्वित हुआ तो यह भारत के रक्षा उत्पादन का रूपांतरण कर देगा। राष्ट्रीय सुरक्षा नीतियों के क्रियान्वयन के लिए भी बाइडेन ने अपनी टीम में पूरी तरह व्यावसायिक दक्षता से परिपूर्ण अधिकारी लिये हैं। ४३ वर्षीय युवा जेक सलीवान बाइडेन के सुरक्षा सलाहकार बनेंगे। इससे पहले वह उपराष्ट्रपति रहते हुए बाइडेन और विदेशमंत्री हिलेरी क्लिंटन के साथ काम कर चुके हैं। एक अन्य रोचक नियुक्ति जनरल लॉयड ऑस्टिन की बतौर रक्षामंत्री होगी। इस पद पर पहुंचने वाले वह अफ्रीकी मूल के पहले अमेरिकी होंगे। इससे पहले जनरल ऑस्टिन संयुक्त राष्ट्र केंद्रीय कमान के मुख्य रह चुके हैं, जिनके निर्देशन में अफगानिस्तान में अमेरिकी सैन्य अभियान चला करते हैं। जाहिर है अफगानिस्तान में तालिबान के पीछे आईएसआई की क्या भूमिका है और ओसामा बिन लादेन को एबटाबाद के छावनी शहर में किसने छिपने में मदद की थी, यह सब उन्हें तफ्सील से बताया जायगा। मेरी भारत सरकार को नेक सलाह है कि वह अमेरिका को पाकिस्तान के परमाणु हथियार और मिसाइल क्षमता बनवाने में चीन की लंबी समय से चली आ रही भूमिका से पूरी तरह अवगत करवाये। अलबत्ता जम्मू-कश्मीर की स्थिति और नागरिकता संशोधन कानून का संदर्भ देते हुए ब्लिंकन ने कहा, भारत सरकार के कुछ काम जम्मू-कश्मीर में विचरण की आजादी और बोलने की स्वतंत्रता पर पाबंदी लगाते हैं। उन्होंने भारत में नये नागरिकता कानून के बारे में भी बात की है। हालांकि उन्होंने यह भी कहा कि जब कभी अमेरिका ने मतभेद वाले विषयों पर बेबाक होकर सीधी राय जाहिर की है तब-तब भारत ने इन मुद्दों पर बेहतर ढंग से कारगुजारी कर दिखाई है, बेशक भारत अमेरिका के साथ मिलकर ज्यादा सहयोग करने की दिशा में काम कर रहा है, ताकि रिश्तों को आगे ले जा जाया सके। आगे बहुत कुछ इस बात पर निर्भर करता है कि समूची नियंत्रण सीमा रेखा पर पाकिस्तान सीमापारीय आतंकवाद को किस हद तक बढ़ावा देगा। भारत अपेक्षा करता है कि अमेरिका पाकिस्तान पर अपने प्रभाव का इस्तेमाल करते हुए उससे यह सुनिश्चित करवाये कि वह भारत और अफगानिस्तान में आतंकवाद को मदद देना बंद करे। यहां भारत को सनद रहे कि मनोनीत उपराष्ट्रपति कमला हैरिस जम्मू-कश्मीर पर अलहदा विचार रखती हैं। संभवत: चीन और रूस के साथ अमेरिकी रिश्तों में बड़ा बदलाव होगा। प्रशांत और हिंद महासागर में अमेरिकी नौसैन्य उपस्थिति कायम रखने के साथ चीन के खिलाफ तीखी भंगिमा रखने में कमी आ सकती है। हालांकि राष्ट्रपति पुतिन के नेतृत्व वाले रूस के साथ वही रवैया रहेगा जो ट्रम्प प्रशासन के समय अपनाया गया था। बाइडेन प्रशासन ट्रम्प द्वारा ईरान पर लगाये प्रतिबंधों को भी हटाना चाहेगा। यह स्वागतयोग्य होगा क्योंकि अफगानिस्तान में तालिबान प्रायोजित आतंकवाद का मुकाबला करने में ईरान महत्वपूर्ण भूमिका निभा सकता है। भारत अमेरिका को यह स्पष्ट कर दे कि आनेवाले महीनों में जम्मू-कश्मीर में एक चुनी हुई सरकार स्थापित करवाने को भारत कृतसंकल्प है। इसी बीच भारत को उम्मीद है कि बाइडेन प्रशासन ऐसा कुछ नहीं कहेगा या करेगा, जिससे कि पाकिस्तान को सीमापारीय आतंकवाद जारी रखने में मदद मिले। जम्मू-कश्मीर के नागरिक भी ठीक वैसी आजादी और जिम्मेदारी का आनन्द लेते हैं जैसा कि शेष भारत के लोगों को मिली हुई है। उम्मीद है कि चीन की सीमा विस्तार संबंधी महत्वाकांक्षा और पाकिस्तान प्रायोजित आतंकवाद पर अमेरिका की नीतियां सुस्पष्ट होंगी। हिंद-प्रशांत महासागरीय क्षेत्र में क्षेत्रीय सुरक्षा को बढ़ावा देने में क्वाड नामक गठजोड़ एक महत्वपूर्ण संस्था बन गयी है। सूचनाओं के अनुसार ऐसे संकेत हैं कि ब्रिटिश प्रधानमंत्री बोरिस जॉनसन अपने देश में होनेवाली आगामी जी-७ की बैठक में भाग लेने को क्वाड सदस्यों भारत, ऑस्ट्रेलिया और दक्षिण कोरिया को निमंत्रण देने जा रहे हैं। जी-७ विश्व के उन्नत औद्योगिक देश यानी यूके, अमेरिका, फ्रांस, जर्मनी, जापान, इटली और कनाडा का समूह है।", 
  "Topic40": "योग शारीरिक व्यायाम नहीं है। व्यायाम में ऊर्जा का उपयोग होता है। योग में ऊर्जा प्राप्त होती है। सामान्यतया तमाम बीमारियों को दूर करने के लिए योग को उपयोगी बताया जाता है। भारतीय चिंतन में योग दर्शन भी है। सामान्यतया तमाम बीमारियों को दूर करने के लिए योग को उपयोगी बताया जाता है। लेकिन भारतीय चिंतन में योग एक महत्वपूर्ण दर्शन भी है। इसका लक्ष्य कैवल्य या मुक्ति की प्राप्ति है। यह दर्शन के साथ विज्ञान भी है। प्रधान मंत्री नरेन्द्र मोदी के नेतृत्व में योग को अन्तरराष्ट्रीय मान्यता मिली है। कोरोना महामारी के दौरान भी योग की अन्तरराष्ट्रीय चर्चा है। योग राष्ट्रीय स्वास्थ्य का मुख्य उपकरण भी है। योग अंतरराष्ट्रीय चर्चा में रहता है। भारतीय राष्ट्र जीवन में योग शब्द की सघन उपस्थिति है। उदाहरणार्थ बिना प्रयास जुडऩा या किसी से मिलना संयोग है। अलग हो जाना वियोग है। किसी वस्तु को सहायक बनाने का योग उप-योग है। उसका प्रयोग करना प्रयोग है। आरोपित करना अभियोग है। उत्पादक योग उद्योग है। शक्ति और वस्तु का गलत प्रयोग दुरुपयोग है। शक्ति का जवाबी योग प्रतियोग है। इसी तरह ज्ञान को मुक्ति का उपकरण बनना ज्ञानयोग है, भक्ति के रास्ते मुक्ति भक्तियोग है। कर्मप्रधानता कर्मयोग है। संसार को माया और ब्रह्म को सत्य जानना संन्यास योग है। गीता के अनुसार कर्म की कुशलता भी योग है। ज्योतिष विज्ञान में ग्रहों की स्थिति भी योग है। ग्रह स्थिति का कल्याणकारी होना सुयोग है। आयुर्वेद में औषधियों को लोकहित में एक साथ मिलाना भी योग है। गणित में अंकों का जोड़ भी योग है। योग भारत की आश्चर्यजनक खोज है। भारत योग विज्ञान की जन्मभूमि है। ऋग्वेद में योग हजारों बरस पहले से है। ऋग्वेद के एक मंत्र में कहते हैं जो जागे हुए हैं उन्हें सामगान प्राप्त होते हैं। मंत्र उनकी कामना करते हैं। यह सामान्य जागरण नहीं है। सामान्य जागरण हम लोगों के जीवन में प्रतिदिन आता जाता है। रात्रि में निंद्रा, दिन में जागरण लेकिन ऋग्वेद के ऋषि इस जागरण की चर्चा नहीं कर रहे हैं। जागरण शब्द का अर्थ योग जागरण से है। ऋग्वेद के ऋषि ने योग जागरण की ओर ही ध्यानाकर्षण किया है। गीता में भी योग का उल्लेख है। गीता के बड़े भाग में योग विज्ञान की उपस्थिति है। बुद्ध ने भी ढेर सारी यौगिक क्रियाओं का उल्लेख किया है। परम्परा के अनुसार योग के प्रथम प्रवक्ता हिरण्यगर्भ बताये गये हैं। वेदों में हिरण्यगर्भ का अर्थ व्यक्तिवाची नहीं है। यह सम्पूर्ण अस्तित्व का बोध कराता है। सृष्टि के आदिकाल से योग की उपस्थिति मानी जाती है। योग को व्यवस्थित विज्ञान बनाने का कार्य पतंजलि ने किया। वह पुष्पमित्र शुंग की मंत्रिपरिषद में थे। उन्होंने पाणिनि के व्याकरण पर महाभाष्य लिखा था। उन्होंने ही योगसूत्र नामक महान ग्रन्थ लिखा। योगसूत्र में चित्तवृत्तियों का सूक्ष्म विश्लेषण है। पतंजलि के पहले कपिल ने सांख्य दर्शन में प्रकृति के तत्व समझाये थे। उन्होंने कहा कि प्रकृति के तीन गुण ही गुणों के साथ खेल करते रहते हैं। गुणों का यह खेल तटस्थ भाव से देखना चाहिए। गुणों के प्रभाव में होना दु:ख है। इससे मुक्त हो जाने में सुख है। गीता में सांख्य दर्शन को अतिरिक्त महत्ता मिली। श्रीकृष्ण ने स्वयं को भी कपिल बताया था। दु:ख सम्पूर्ण मानवता की समस्या है। पश्चिमी दृष्टि में दु:ख का कारण आर्थिक अभाव है। भोग सुख है, ज्यादा भोग ज्यादा सुख है। उनकी मानें तो मनुष्य मूल रूप में उपभोक्ता इकाई है। भारतीय दर्शन में दु:ख का कारण अज्ञान है। भोग सुख नहीं देते, ज्यादा भोग ज्यादा लोभ देते हैं। मनुष्य तनावग्रस्त होता है। लोभ में बाधा से क्रोध आता है। क्रोध बुद्धिनाशी है। बुद्धिनाश से स्मृतिक्षय होती है। पतंजलि ने दु:ख दूर करने की वैज्ञानिक पद्धति दी। पतंजलि के अनुसार सभी दु:खों की जड़ मनुष्य की चित्तवृत्तियां है। प्रख्यात मनोविज्ञानी सिगमण्ड फ्रायड ने भी मन-कामना को सभी क्रियाओं का केन्द्र माना और नया नाम दिया- लिविडो। फ्रायड ने भी मनका गहन विश्लेषण किया था। उसे तीन तरह का बताया- क्षिप्त (साधारण), विक्षिप्त और मूढ़ मन। पतंजलि ने मूढ़, क्षिप्त (साधारण), विक्षिप्त, एकाग्र और निरुद्ध सहित चित्त की पांच अवस्थाएं बतायीं। उन्होंने चित्तवृत्तियों की समाप्ति को योग का लक्ष्य बताया। भक्ति, भजन आदि भी मन ठीक करते हैं। लेकिन योग में चित्तवृत्ति ही असली बात है। बाईबिल में कहा गया है-धन्य हैं वे जो मन के दीन (अचंचल) हैं, स्वर्ग का राज्य उनका है। यानी स्वर्ग मन का स्वभाव है, धन का नहीं। इसके पहले मन की एकाग्रता पर जोर देकर कहा गया है कि मन फिराओ, स्वर्ग का राज्य निकट है। मन को खास दिशा में मोडऩा योगाभ्यास है। बाइबिल में भी इसके संकेत हैं। लंदन विश्वविद्यालय के प्रोफेसर ए.एल. बाशम ने द वंडर दैट वाज इंडिया में बताया कि योग पश्चिम में सुविदित है और अंग्रेजी शब्द योक से सम्बधित है। अंग्रेजी शब्दकोष में योक का अर्थ संधि और जोडऩा, बांधना है। योग तनाव को दूर करने का भी सहज विज्ञान है। पतंजलि के सूत्र बीजगणित जैसे हैं। वह आसन, प्राणायाम और ध्यान के माध्यम से स्वयं का बोध (समाधि) कराते हैं। आसन और प्राणायाम सीधे सरल शब्द हैं, लेकिन ध्यान और समाधि योग की तकनीकी शब्दावली हैं। यहां ध्यान एकाग्रता है। पतंजलि के अनुसार ध्यान का केन्द्र उपकरण है। यहां प्रीतिकर विषय पर ध्यान की सुविधा है-यथाभिमतध्याना द्वा अर्थात जिसका जो अभिमत हो उसपर ध्यान करे। अथवा ईश्वर पर प्राण पूरा ध्यान लगाये- ईश्वर प्रणिधाना द्वा। साधना का एक विकल्प ईश्वर भी है। वह ईश्वर की परिभाषा करते हैं- क्लेश, कर्म, कर्मफल और वासना से असंबद्ध चेतना-विशेष ईश्वर है। यहां ईश्वर विशेष चेतना है। शासक नहीं है। आसन, प्राणायाम एवं ध्यान से मन और बुद्धि पर चमत्कारिक प्रभाव पड़ते हैं। स्मृति शुद्ध होती है। चित्त निर्विकार होता है। पतंजलि ने बुद्धि के लिए ऋतंभरा नामक बड़ा प्यारा विशेषण लगाया है- ऋतंभरा तत्र प्रज्ञा। सामान्य बुद्धि ऋतम्भरा नहीं होती। ऋत ब्रह्माण्ड का संविधान है। योगसिद्ध व्यक्ति की प्रज्ञा प्रकृति के संविधान से जुड़ जाती है और ऋतम्भरा हो जाती है। पतंजलि की योग समाधि स्थायी आनन्द है और कैवल्य महासिद्धि है। योग परिपूर्ण आनन्द का भौतिक विज्ञान है। स्वामी रामदेव ने पतंजलि को पुनप्र्रतिष्ठित किया है। उन्होंने योग विज्ञान को घर-घर पहुंचाया है। वह योग शिक्षण को लोक तक ले गये हैं। उन्होंने आधुनिक भारत में सर्वत्र योग का उपयोग पहुंचाया है। वह प्रशंसा के पात्र हैं। योग प्राकृतिक ऊर्जा का बीज है। गुरू गोरखनाथ ने योग बीज नामक ग्रंथ में लिखा है योगात्परतरं पुण्यं योगात्परतरं सुखम। योगात्परतरं सूक्ष्मं योगमार्गात्परं न हि॥ (योगबीज- ८७) कहते हैं कि न तो योग से श्रेष्ठ कोई पुण्य है, न कोई सुख है, न सूक्ष्म ज्ञान है, न साधना का कोई श्रेष्ठ मार्ग है। योग से श्रेष्ठ आनन्द या मुक्ति देने वाला मोक्ष प्रदान करने वाला दूसरा मार्ग नहीं है। योग भारत की ओर से विश्व मानवता के लिए उत्तम पुरस्कार है।", 
  "Topic41": "इस वित्तीय वर्ष की पहली तिमाही में हमारी सकल घरेलू आय यानी जीडीपी में २४ प्रतिशत की गिरावट आयी थी। इसके बाद की दूसरी एवं तीसरी तिमाही में आठ से दस प्रतिशत गिरावट रहने का अनुमान है जो कि सुधार का संकेत देता है। इसी प्रकार जून में वैश्विक संस्थाओं का आकलन था कि इस पूरे वर्ष २०२०-२१ में भारत की आर्थिक विकास दर ऋणात्मक दस प्रतिशत रहेगी। लेकिन हाल में कई संस्थाओं ने इस गिरावट के अनुमान को दस प्रतिशत से कम करके सात प्रतिशत कर दिया है। इससे परिस्थिति में सुधार की संभावना दिख रही है। इन आकलनों के विपरीत विश्व बैंक ने कहा है कि हम वर्तमान में ही लम्बी मंदी में प्रवेश कर चुके हैं। इन दोनों आकलनों के बीच हमें अपनी राह तय करनी है। अर्थशास्त्र के अनुसार चार प्रकार की मंदी होती है। एक सामान्य मंदी होती है जैसे यदि किसी एक माह में पिछले वर्ष के उसी माह की तुलना में आय कम हो तो वह सामान्य मंदी कहा जाता है। इसे आकस्मिक घटना माना जाता है और इसका दीर्घकालीन संज्ञान नहीं लिया जाता है जैसे सर दर्द हो जय तो डाक्टर के पास नहीं जाया जाता है। दूसरी मंदी एक तिमाही तक जारी रहती है। पिछले वर्ष की तिमाही एक की तुलना में इस वर्ष की उसी तिमाही में आय में गिरावट आये तो उसे मंदी या रिसेशन कहा जाता है। तीसरी मंदी वह होती है जो कि दो तिमाहियों तक लगातार रहे। जैसे यदि पिछले वर्ष की पहली दो तिमाहियों की तुलना में इस वर्ष की पहली दो तिमाहियों में आय में गिरावट आये तो इसे तकनीकी मंदी अथवा टेकनिकल रिसेशन कहते हैं। इसके बाद चौथी मंदी वह होती है जो कि कई वर्ष तक चलती है। इसे डिप्रेशन कहा जाता है अथवा इसे हम लम्बी मंदी कह सकते हैं। जैसे अमेरिका में वर्ष १९२९ से १९३८ के नौ वर्षों में सात वर्षों में आय में गिरावट आयी थी। यह गिरावट कई वर्षों तक चली इसलिए इसे डिप्रेशन कहते हैं। इस परिप्रेक्ष्य में अंतरराष्ट्रीय मुद्रा कोष ने वर्तमान मंदी को केवल तकनीकी मंदी यानी कि दो तिमाही की मंदी बताया है। उनके अनुसार हम फिलहाल लम्बी मंदी में प्रवेश नहीं किये हैं। इसके विपरीत विश्व बैंक ने कहा है कि हम वर्तमान में ही लम्बी मंदी अथवा डिप्रेशन में प्रवेश कर चुके हैं। यह मंदी लम्बी चल सकती है। इसलिए इन दोनों आकलनों के बीच हम मुद्राकोष की बात मानकर सुकून में रह सकते हैं कि दो तिमाही की यह तकनीकी मंदी शीघ्र समाप्त हो सकती है। लेकिन हमें विपरीत परिस्तिथियों के लिए तैयार रहना चाहिए। जैसे शहर बरसात के समय अधिक वर्षा के लिए अपने नदी-नालों को सुव्यवस्थित करता है। भारी बरसात आये या न आये उसी प्रकार हमें वर्तमान मंदी के लम्बी मंदी में परिवर्तित हो जाने के लिए तैयार रहना चाहिए। लम्बी मंदी आये या न आये। वर्तमान मंदी के सम्बन्ध में दो विशेष अनिश्चितताएं हैं। पहली यह कि वैक्सीन बनकर सफल होती है या नहीं। शीघ्र ही विश्व के तमाम लोगों को वैक्सीन उपलब्ध हो जानेकी भी संभावना है। परन्तु इसके साइड इफैक्ट भी देखे जा रहे हैं। एक संभावना यह भी है कि कोविड का वायरस अपना रूप बदल ले या म्यूटेट हो जाय और पुन: नये रूप में इस महामारी का फैलाव हो सकता है। यूरोपीय देशों में महामारी दोबारा बढ़ गयी है। अमेरिका में भी थम नहीं रही है। वैक्सीन से कितना लाभ होगा यह समय ही बतायेगा। अभी वैक्सीन के भरोसे रहना उचित नहीं दीखता है। दूसरी अनिश्चितता है कि कभी कभी मंदी का प्रभाव तत्काल कम और कुछ समय बाद ज्यादा गहरा हो जाता है। जैसे वर्ष २००८ की मंदी में उस वर्ष विशेष यानी २००८ में विश्व की आय में मात्र ०.१ प्रतिशत की गिरावट आयी थी। लेकिन अगले वर्ष २००९ में विश्व की आय में २.५ प्रतिशत की गिरावट आयी थी। इन दोनों अनिश्चितताओं के कारण एक संभावना यह बनती है कि वर्तमान मंदी शीघ्र सामान्य हो जाये जैसा कि मुद्राकोष ने आकलन किया है अथवा अगले वर्ष गहरी मंदी में हम प्रवेश कर जायं जैसी संभावना विश्व बैंक ने जतायी है। इन दोनों अनिश्चतताओं के कारण हमें सतर्क हो जाना चाहिए और लम्बी मंदी के लिए तैयारी कर लेनी चाहिए। यह सोचकर नहीं चलना चाहिए कि वैक्सीन बनने से यह मंदी शीघ्र ही समाप्त हो ही जायेगी। सबसे विपरीत परिस्थिति के लिए तैयार रहना चाहिए अन्यथा वैसी परिस्थिति उत्पन्न होने पर हम भारी संकट में पड़ेंगे जैसे वर्षा पर निर्भर रहनेवाला किसान कभी-कभी भारी संकट में पड़ता है। इस सम्बन्ध में हमें ऋण के उपयोग पर ध्यान देना होगा। तमाम सरकारों ने इस मंदी के दौरान भारी मात्रा में ऋण लेकर अपनी अर्थव्यवस्था के चक्कों को चालू रखा है जो कि प्रसन्नता का विषय है। लेकिन यदि यह मंदी लम्बी खिंच जाती है तो सरकारों की उत्तरोत्तर ऋण लेने की क्षमता पर प्रभाव पड़ेगा। ब्याज दरें बढ़ सकती हैं और सरकारों को ऋण मिलना कठिन हो सकता है। उस परिस्थिति में हम दोहरे संकट में पड़ेंगे। मंदी भी जारी रहेगी और वर्तमान में हम ऋण लेकर जिस मंदी को पार कर रहे हैं वह ऋण लेना भी कठिन हो जायगा। इसलिए वैश्विक सलाहकारों का कहना है कि ऋण के उपयोग की गुणवत्ता पर ध्यान देने की जरूरत है। यदि सरकारों ने ऋण लेकर सामान्य खर्च जैसे युद्ध, मूर्तियां, पुलिस अथवा सरकारी खपत इत्यादि में खर्च किये तो उस ऋण से नयी आय उत्पन्न नहीं होगी जबकी ऋण पर ब्याज का बोझ बढ़ता जायगा। तुलना में यदि लिये गये ऋण का हम सुनिवेश करें विशेषत: अपने देश में सुशासन लागू करने के लिए, श्रमिकों की कार्य क्षमता में सुधार करने के लिए अथवा नयी तकनीकों के आविष्कार के लिए तब उस ऋण से नया उत्पादन शुरू हो जायगा और लिये गये ऋण कि हम अदायगी कर सकेंगे। मान लीजिये भारत सरकार ने ऋण लिया और ऋण लेकर कृषि में नये प्रकार की जैविक खाद का आविष्कार कर लिया। यदि ऐसा हुआ तो मंदी लम्बी भी खिचे तो भी उस जैविक खाद के प्रभाव से हम मंदी के दौरान भी अपनी आय में वृद्धि हासिल कर सकते हैं। इसलिए सरकार को चाहिए कि जो ऋण लिये जा रहे हैं उनका उपयोग सुशासन, जनता की कार्य क्षमता और नयी तकनीकों के आविष्कार में करे, न कि वर्तमान सरकारी खपत को पोषित करने में।", 
  "Topic42": "केंद्र की मोदी सरकार देश में हाइड्रोजन इकोनॉमी के विकास के लिए एक समिति भी बनाने जा रही है। हाइड्रोजन ऊर्जा की संभावनाओं एवं अवसर को तलाशने उद्योग जगत और विभिन्न साझेदारों से महत्वपूर्ण सुझाव लिये जा रहे हैं। कुल मिलाकर इन प्रयासों का उद्देश्य देश में हाइड्रोजन अर्थव्यवस्था या ऊर्जा अनुपात में हाइड्रोजन एनर्जी की सहभागिता को बढ़ाना है। दरअसल लगातार बढ़ते प्रदूषण के फलस्वरूप कार्बन उत्सर्जन में हो रही बेतहाशा वृद्धि की वजह से वैश्विक तापमान में औद्योगिक क्रांति के बाद से ही निरन्तर वृद्धि हो रही है। हिमालय से लेकर अंटार्कटिका में बर्फ की पिघलती चादर ने मानव जीवन के समक्ष गंभीर संकट खड़ा कर दिया है। इन सबके पीछे जीवाश्म ईंधनों के अतिशय प्रयोग को महत्वपूर्ण कारक माना जाता है। पेट्रोल और डीजल से चलने वाले वाहनों से निकलने वाला जहरीला धुआं पर्यावरण ही नहीं मानवीय सभ्यता पर प्रश्नचिह्न खड़े कर रहा है। खास बात यह है कि जीवाश्म ईंधन के स्रोत जहां सीमित हैं वहीं यह अक्षय ऊर्जा संसाधनों के मुकाबले पर्यावरण को कई गुना अधिक प्रदूषित करते हैं। इन परिस्थितियों में हाइड्रोजन ऊर्जा को भविष्य के ईंधन के रूप में देखा जा रहा है। वर्तमान परिस्थितियों में हाइड्रोजन की उपयोगिता को देखते हुए विश्व के कई विकसित और विकासशील देशों ने इस दिशा में प्रभावी कदम उठाये हैं। यहां तक कि दुनिया की दिग्गज ऑटोमोबाइल कंपनियां अब हाइड्रोजन फ्यूल से चलने वाली कारों का अविष्कार कर रही हैं। सेमी हाइब्रिड और फुल हाइब्रिड कारों के नये वैरियंट से बाजार गुलजार हो रहे हैं। नेक्स्ट फ्यूल सेल तकनीक से चलने वाली कारें तो ऑटोमोबाइल इंडस्ट्री और परिवहन क्षेत्र के लिए अभूतपूर्व अविष्कार मानी जा रही हैं। दुनियाभर की ऑटोमोबाइल कंपनियां इस दिशा में व्यापक निवेश कर रही हैं। दरअसल हाइड्रोजन फ्यूल सेल हवा और पानी में किसी तरह के प्रदूषक तत्व नहीं छोड़ते हैं। इसमें प्रेरक शक्ति के लिए हाइड्रोजन का उपयोग होता है। एक बार टैंक फुल होने पर हाइड्रोजन कार ४०० से ६०० किलोमीटर तक चल सकती हैं। यही नहीं इन वाहनों को पांच से सात मिनट में रीफ्यूल भी किया जा सकता है। वहीं इलेक्ट्रिक कारों को पूरी तरह चार्ज होने में १२ घंटे से अधिक समय लग जाता है। सरल अर्थों में आप कह सकते हैं कि हाइड्रोजन फ्यूल सेल तकनीक रासायनिक ऊर्जा को विद्युत ऊर्जा में परिवर्तित करती है। इसमें हाइड्रोजन गैस और ऑक्सीजन का उपयोग होता है। खास बात यह है कि हाइड्रोजन के दहन से कोई प्रदूषण भी नहीं होता। भारत के संदर्भ में यदि बात करें तो हाइड्रोजन ऊर्जा हमारे लिए राजस्व की बचत का भी माध्यम बन सकती है। ऊर्जा के इस अक्षय स्रोत का जितना अधिक उपयोग बढ़ेगा, उसी अनुपात में सात लाख करोड़ रुपये के तेल आयात को कम करने में मदद मिलेगी। ऊर्जा क्षेत्र में दस्तक दे रही इस नयी क्रांति को समझने के लिए इसके तकनीकी पहलुओं के साथ इसके विकास एवं अनुप्रयोग से जुड़ी पृष्ठभूमि को भी समझना होगा। कोयले की जगह पानी ही भविष्य में ऊर्जा का आधार बनेगा, १८७४ में इस सिद्धांत को प्रमाणित करने वाले ज्यूल्स वर्ने अब इस दुनिया में नहीं हैं। लेकिन जिस हाइड्रोजन अर्थव्यवस्था का स्वप्न उन्होंने देखा था, उस दिशा में दुनिया की कई आर्थिक महाशक्तियां कदम बढ़ा रही हैं। ६० के दशक में अमेरिकी वैज्ञानिकों ने नासा के चंद्रमा पर भेजे गये अपोलो मिशन में लिक्विड हाइड्रोजन फ्यूल का उपयोग अंतरिक्ष मिशन में कर विश्व जगत को हतप्रभ कर दिया। इस अंतरिक्ष अभियान में तरल हाइड्रोजन को रॉकेट फ्यूल के रूप में इस्तेमाल किया गया। स्पेस शटल के इलेक्ट्रॉनिक सिस्टम को हाइड्रोजन फ्यूल सेल्स के जरिये उत्प्रेरक ऊर्जा उपलब्ध करायी जाती है। इससे पानी के रूप में स्वच्छ सह-उत्पाद (बाइ प्रॉडक्ट) तैयार होता है। इसका उपयोग अंतरिक्ष यात्री जल के रूप में भी करते हैं। हाइड्रोजन और ऑक्सीजन के मिश्रण से फ्यूल सेल्स इलेक्ट्रिसिटी हीट पैदा की जाती है। इन फ्यूल सेल की आप बैटरी से तुलना कर सकते हैं। ऐसा इसलिए भी क्योंकि बैटरी और हाइड्रोजन फ्यूल सेल दोनों समान स्वरूप में कार्य करती हैं। आज से पांच-छह दशक पूर्व इस बात पर बहस होती थी कि क्या हाइड्रोजन पेट्रोल और डीजल का स्थान ले लेगा। जर्मनी जैसे देश ने स्टील उत्पादन में कोयले की जगह हाइड्रोजन एनर्जी का सफलतापूर्वक प्रयोग किया है, वहां रेलवे परियोजनाओं में हाइड्रोजन ऊर्जा के अनुप्रयोग बढ़ रहे हैं। जबकि हाइड्रोजन बसें काफी समय से सड़कों पर सरपट दौड़ रही हैं। आर्थिक संघटनों के मुताबिक २०५० तक हाइड्रोजन बाजार २.५ खरब डालर का होगा। भारत के संदर्भ में बात करें तो हम विगत कुछ वर्षों में जिस तेजी से ऊर्जा के वैश्विक केंद्र बनकर उभरे हैं, उसे देखते हुए हाइड्रोजन ऊर्जा उत्पादन की दिशा में प्रभावी कदम बढ़ाना होगा। भारत इंटरनेशनल पार्टनर्शिप ऑन हाइड्रोजन इकोनॉमी (आईपीएचई) के १६ संस्थापक सदस्यों में शामिल है। वर्तमान में इसकी सदस्य संख्या १९ है। इसी तरह २००३ में स्थापित यूरोपीयन आयोग का भी सदस्य है। भारत ऊर्जा क्षेत्र को लेकर हमेशा से प्रयोगधर्मी रहा है। भारत का लक्ष्य है कि २०२६-२७ तक घरेलू ऊर्जा अनुपात में ४३ प्रतिशत हिस्सेदारी अक्षय ऊर्जा साधन की हो। सार्वजनिक क्षेत्र के साथ निजी क्षेत्र की सहभागिता से हम ऊर्जा के वैश्विक नेतृत्वकर्ता बन रहे हैं। देश के प्रसिद्ध उद्योगपति रतन टाटा हाइड्रोजन इकोनॉमी के सबसे बड़े पैरोकारों में से एक हैं। ग्रीन इनिशिएटिव फ्यूचर ट्रांसपोर्ट और ग्रीन इनिशिएटिव फॉर पावर ट्रांसमिशन जैसी पहल पर उन्होंने विशेष जोर दिया। २००६ में नेशनल हाइड्रोजन एनर्जी बोर्ड का गठन हुआ। बोर्ड ने एक रोडमैप तैयार किया था, जिसके मुताबिक २०२० तक हाईड्रोजन ईंधन से चलने वाले दस लाख वाहनों को सड़क पर दौड़ाने का लक्ष्य था। इस दिशा में काफी प्रगति हुई है। वित्तीय वर्ष २०२०-२१ में केंद्र सरकार ने २.८ मिलियन डालर से अधिक का बजट भी हाइड्रोजन ऊर्जा के लिए तय किया है। भारत ऊर्जा से अंत्योदय के जिस मार्ग पर आगे बढऩा चाहता है, वहां हाइड्रोजन ऊर्जा का आधार इसलिए भी बन सकती है क्योंकि हमारे यहां पशु अपशिष्ट और रिसाइकिल किये जाने योग्य कचरे की पर्याप्त उपलब्धता होती है, बशर्ते कचरे से मेथेन और गोबर से हाइड्रोजन तैयार करने की तकनीक को सस्ती बनाया जाय। हालांकि हाइड्रोजन एनर्जी के लिए किस प्रकार के बायोफ्यूल का इस्तेमाल करना है, इस पर पर्यावरण एवं पारिस्थितिक तंत्र की अनुकूलता के आधार पर विचार करना होगा। उदाहरण के लिए चावल से एथनॉल बनाने की प्रक्रिया के कुछ दुष्परिणाम भी सामने आये हैं। धान की अत्यधिक खेती भू-क्षरण, भू-जल स्तर के नीचे खिसकने और खाद्य सुरक्षा को प्रभावित करती है। यदि हम कृषि कार्यों से निकले अपशिष्ट और अन्य बायोमास का प्रयोग हाइड्रोजन ऊर्जा पैदा करने के लिए कर लेते हैं तो यह ऊर्जा के एक नये युग का सूत्रपात होगा। हमारे यहां इस्पात उत्पादन के लिए आयातित कोयले पर निर्भरता अधिक है। केंद्रीय पेट्रोलियम एवं प्राकृतिक गैस तथा इस्पातमंत्री इस दिशा में प्रयासरत हैं कि स्टील उत्पादन के लिए गैस आधारित उत्पादन को बढ़ावा मिले। इसी के समानांतर हाइड्रोजन भी स्टील उत्पादन के वैकल्पिक ईंधन के रूप में उपयोगी हो सकता है। विश्व के कई देशों में हाइड्रोजन एनर्जी सिविल एविएशन से लेकर जहाजरानी और कम दूरी के परिवहन का सशक्त माध्यम सिद्ध हो रही है। भारत यदि उड़ान जैसी योजनाओं के जरिये घरेलू नागरिक उड्यन क्षेत्र को विस्तार देना चाहता है तो उसके लिए महंगे एयर ट्रैफिक फ्यूल की जगह हाइड्रोजन एनर्जी टिकाऊ ईंधन स्रोत बन सकती है। लेकिन इसके लिए इस दिशा में व्यापक निवेश की आवश्यकता से नकारा नहीं जा सकता। सर्वप्रथम, हाइड्रोजन इकोनॉमी को लोकप्रिय बनाने के लिए हाइड्रोजन स्टेशन की श्रृंखला खड़ी करनी होगी। सुरक्षा मानकों को पूरा करते हुए यदि हम इस दिशा में ठोस कदम उठा पाये तो पर्यावरण की समृद्धि के साथ भारत के लिए आर्थिक तरक्की का नया प्रवेश द्वारा हाइड्रोजन इकोनॉमी के माध्यम से साकार होगा। इससे ग्रीन हाउस गैसों में कटौती का वह लक्ष्य भी पूरा होगा, जिससे न सिर्फ हमारी वर्तमान, बल्कि आनेवाली पीढिय़ों के जीवन स्तर को भी गुणवत्ता मिलेगी।", 
  "Topic43": "किसान आंदोलन का सबसे महत्वपूर्ण विवाद सरकार द्वारा एमएसपी व्यवस्था जारी रखने की गारण्टी को लेकर है। केन्द्र सरकार दावा कर रही है कि नये कानूनों के लागू होने से एमएसपी व्यवस्था किसी भी तरह से प्रभावित नहीं हो रही है और यह नये कानूनों के बाद भी जारी रहेगी। केन्द्र एवं राज्य सरकारें एमएसपी व्यवस्था को फुलप्रूफ बनाना सुनिश्चित कर दे और सरकार द्वारा घोषित एमएसपी से मण्डियों में भाव नीचे जाते ही तत्काल खरीद आरम्भ कर दे तो निश्चित रूप से अन्नदाता को इस व्यवस्था का पूरा लाभ मिल सकता है। साथ ही इस व्यवस्था में जिस तरह से सेंध लगायी गयी है उसे रोकने के भी ठोस प्रयास होने आवश्यक है। फिर से बाजार व्यवस्था का भी अध्ययन करना होगा कि जब तक किसान की पूरी फसल बाहर नहीं आ जाती तबतक क्या कारण है कि बाजार में उस फसल के भाव एमएसपी के बराबर नहीं आते। किसानों में दरअसल एमएसपी व्यवस्था को लेकर एक भ्रम की स्थिति बनी हुई है। आंदोलनकारी एमसएपी पर लिखित आश्वासन चाहते हैं तो सरकार भी लगभग इसपर तैयार है। ऐसे में समस्या कहां है यह समझ से परे है। किसानों को कम से कम उनकी लागत का पूरा मूल्य मिल सके इसके लिए सरकार द्वारा न्यूनतम समर्थन मूल्य की घोषणा की जाती है। देश में पहली बार १९६६-६७ में सबसे पहले गेहूं की सरकारी खरीद के लिए न्यूनतम समर्थन मूल्य की घोषणा की गयी थी। तत्कालीन प्रधान मंत्री लालबहादुर शास्त्री ने एक अगस्त १९६४ को एलके झा की अध्यक्षता में इसके लिए कमेटी घटित की थी। गेहूंकी समर्थन मूल्य पर खरीद व्यवस्था का एक विपरीत प्रभाव सामने आने पर कि किसान अन्य फसलों की जगह गेहूं की फसल पर ही केन्द्रित होने लगे तो ऐसी स्थिति में सरकार ने अन्य प्रमुख फसलों के न्यूनतम समर्थन मूल्य निर्धारित करने की और कदम बढ़ाये। केन्द्र सरकार द्वारा सीएसीपी यानी कि कृषि मूल्य एवं लागत आयोग की सिफारिश पर कृषि जिंसों के न्यूनतम समर्थन मूल्य की घोषणा की जाने लगी। आज देश में २३ फसलों के न्यूनतम समर्थन मूल्य की घोषणा की जाती है। इसमें सात गेहूं, धान आदि अनाज फसलें, पांच दलहनी फसलें, सात तिलहनी फसलों चार नकदी फसलों के समर्थन मूल्य की घोषणा की जाती है। नकदी फसलों में गन्ना के सरकारी खरीद मूल्य की सिफारिश गन्ना आयोग द्वारा की जाती है तो गन्ने की खरीद भी सीधे गन्ना मिलों द्वारा की जाती है। इसी तरह से कपास की खरीद सीसीआई यानी कि कॉटन कारपोरेशन ऑफ इण्डिया द्वारा की जाती है। मुख्य तौर से अनाज की खरीद भारतीय खाद्य निगम के माध्यम से और दलहन एवं तिलहन की खरीद नेफैड द्वारा राज्यों की सहकारी संस्थाओं और अन्य खरीद केन्द्रों के माध्यम से की जाती है। केरल सरकार ने १६ तरह की सब्जियों के बेस मूल्य तय कर सब्जी उत्पादक किसानों को बड़ी राहत देने की पहल की है तो अब हरियाणा सरकार भी केरल की तरह हरियाणा में भी सब्जियों का बेस मूल्य तय करने पर विचार कर रही है। २००४ में एमएस स्वामीनाथन आयोग ने अपनी सिफारिश में न्यूनतम समर्थन मूल्य घोषित करने का एक फार्मूला सुझाते हुए सुझाव दिया कि उत्पादन लागत से कम से कम ५० प्रतिशत अधिक एमएसपी घोषित की जाय। एमएसपी की सिफारिश करते समय सीएसीपी द्वारा देश के अलग अलग हिस्सों में फसल के अनुसार प्रति हैक्टेयर लागत, खेती के दौरान अन्य खर्चों भण्डारण की स्थिति, विदेशों में उपलब्धता आदि पैमाने पर आकलन कर प्रत्येक फसल की एमएसपी की सिफारिश करता है। २००४ में स्वामीनाथन आयोग की सिफारिश को ध्यान में रखते हुए केन्द्र सरकार ने २०१८-१९ में उत्पादन लागत से कम से कम डेढ़ गुणा अधिक मूल्य घोषित करने का निर्णय किया। उल्लेखनीय है कि केन्द्र एवं राज्य सरकारों द्वारा एमआईएस यानी कि बाजार हस्तक्षेप योजना के तहत एमएसपी के दायरें में नहीं आनेवाली फसलों की खरीद की व्यवस्था करती आयी है। राजस्थान में लहसुन-प्याज की खरीद आदि इसका उदाहरण है। देश के अधिकांश प्रदेशों में एमएसपी पर खरीद व्यवस्था का विश्लेषण किया जाय तो कुछ दशकों पहले तक स्थितियां बिल्कुल अलग रही है। यह तो साफ है कि गेहूं और धान की खरीद सरकार द्वारा व्यापक स्तर पर की जाती रही है और इसका प्रमुख कारण सार्वजनिक वितरण प्रणाली के तहत वितरण व्यवस्था के सुचारु संचालन और बाजार पर नियंत्रण रखना रहा है। अन्य फसलों का जहांतक सवाल है देश के अधिकांश प्रदेशों में खाद्यान्नों की खरीद एफसीआई द्वारा राज्यों के मार्केटिंग फैडरेशनों के माध्यम से सहकारी संस्थाओं के माध्यम से एवं तिलहनों और दलहनों की खरीद नैफड द्वारा भी इसी व्यवस्था के तहत किया जाता रहा है। राजस्थान प्रमुख सरसों उत्पादक प्रदेश होने के कारण प्राय: एक साल छोड़कर दूसरे साल एमएसपी की खरीद की आवश्यकता महसूस होती थी। बाजार व्यवस्था का अध्ययन करें तो यह सामान्य धारणा एवं वास्तविकता थी कि बाजार में जब भी किसी फसल के भाव एमएसपी से नीचे आने लगते तो राज्यों के मार्केटिंग फैडरेशनों द्वारा खरीद की घोषणा करते हुए बाजार में भावों में हल्की तेजी तो तत्काल देखने को मिल जाती थी। इसी प्रकार यह धारणा थी कि एमएसपी पर खरीद शुरू करने के समय यह माना जाता था कि अधिकतम २५ से ३० प्रतिशत तक खरीद होते होते बाजार में उस फसल के भाव एमएसपी के बराबर या अधिक आ जायंगे और वास्तविकता तो यह रही कि दस से १५ प्रतिशत तक खरीद होते होते मण्डियों में भाव लगभग एमएसपी के आसपास आ ही जाते थे। परन्तु करीब एक दशक से स्थितियों में तेजी से बदलाव आया है। काफी हदतक एमएसपी खरीद व्यवस्था में अब निजी खरीददारों की भागीदारी बढ़ गयी है। इस आरोप को सिरे से नकारा नहीं जा सकता कि छोटे किसानों से उनकी फसलों को कम दामों में खरीदकर उनके नाम से एमएसपी पर खरीद केन्द्रों पर बेचकर किसान के नाम पर उसका लाभ बिचैलिये लेने लगे है। यही कारण है कि इस तरह के उदाहरण आम है कि कई स्थानों पर उस क्षेत्र में कुल पैदावार से भी अधिक की खरीद एमएसपी पर देखने को मिल जाती है। दरअसल पंजाब, हरियाणा आदि की तरह अब कुछ स्थानों पर अन्यों के माध्यम से खरीद होने लगी है और इस दखल का सीधा परिणाम आये दिन शिकायतों के रूप में देखा जा सकता है। सवाल यह है कि केन्द्र एवं राज्य सरकारें एमएसपी व्यवस्था को फुलप्रूफ बनाना सुनिश्चित कर दे और सरकार द्वारा घोषित एमएसपी से मण्डियों में भाव नीचे जाते ही तत्काल खरीद आंरभ कर दे तो निश्चित रूप से अन्नदाता को इस व्यवस्था का पूरा पूरा लाभ मिल सकता है। इसके साथ ही इस व्यवस्था में जिस तरह से सैंध लगायी गयी है उसे रोकने के भी ठोस प्रयास किये जाने आवश्यक है। कहीं न कहीं एक बार फिर से बाजार व्यवस्था का भी अध्ययन करना पड़ेगा कि जब तक किसान की पूरी फसल बाहर नहीं आ जाती तब तक क्या कारण है कि बाजार में उस फसल के भाव एमएसपी के बराबर नहीं आते। इसके पीछे जो बाजार ताकते सक्रिय हुई है उनसे भी किसानों को बचाने का समय आ गया है। असल में अन्नदाता को एमएसपी का लाभ दिलाना सरकारों का दायित्व है तो व्यवस्था को प्रभावित करती बाजार ताकतों को भी व्यवस्था से हटाने का दायित्व सरकारों का हो जाता है।", 
  "Topic44": "सात आईआईटी के समूह को पर्यावरण मंत्रालय ने गंगा नदी के प्रबंधन का प्लान बनाने का काम दिया था। आईआईटी के समूह ने कहा कि यदि हमारी नदियां सही स्थिति में है तो हम मान सकते हैं कि सारा पर्यावरण संतुलन में है। भूमि, वायु और पानी तीनों का संबंध नदी से होता है। दूसरा प्रश्न उठता है कि नदी के स्वास्थ्य का मूल्यांकन कैसे करें तो उनका कहना था कि यदि नदी की श्रेष्ठ मछली स्वस्थ है तो हम मान सकते हैं नदी स्वयं स्वस्थ है। तब नदी का पानी और उसमें रहनेवाले अन्य जीव सब स्वस्थ होंगे। इस आधार पर आईआईटी के समूहने आकलन किया कि नदी को स्वस्थ रखने के लिए कितना पानी छोड़ा जाना चाहिए। आज नदियों पर बनायी गयी बरजों से नदी का अधिकतर पानी निकाल लिया जाता ह। बराज के आगे नदी में पानी शून्य या शून्यप्राय रह जाता है। वर्तमान में गंगा पर हरिद्वार, बिजनौर, नरोरा और कानपुर में बनी बरजों के नीचे गंगा में प्राय शून्यप्राय पानी रह जाता है। प्रश्न उठता है कि नदी को जीवित रखने के लिए कितना पानी छोडऩा जरूरी है। इस मात्रा को पर्यावरणीय प्रवाह कहा जता है। इस सम्बन्ध में २००६ में इंटरनेशनल वॉटर मैनेजमेंट इंस्टीट्यूट श्रीलंका, जिसमें भारत सरकार की भी सहभागिता है, ने भारत की तमाम नदियों में पर्यावरण के लिए जरूरी प्रवाह का आकलन किया था। उन्होंने बताया कि गंगा को ए-श्रेणी की नदी बनाने के लिए ६७ फीसदी, बी-श्रेणी के लिए ४४ प्रतिशत और सी-श्रेणी के लिए २९ प्रतिशत प्रवाह छोड़ा जाना चाहिए। जाहिर है कि जब गंगा हमारी राष्ट्रीय नदी है तो हमारा प्रयास होना चाहिए कि उसे ए-श्रेणी की तरफ ले जाना चाहते हैं। अत: ६७ प्रतिशत प्रवाह छोडऩा चाहिए। इसके बाद २०११ में इलाहाबाद हाईकोर्ट ने निर्णय दिया कि गंगा में ५० प्रतिशत पानी नरोरा से छोड़ा जाना चाहिए। इस मामले की पैरवी वरिष्ट अधिवक्ता ने की थी। इसके बाद वल्र्ड वाइल्डलाइफ फंड ने २०१२ में सुझाव दिया कि कानपुर से ४७ प्रतिशत प्रवाह छोड़ा जाना चाहिए। इसके बाद २०१४ में आईआईटी के समूह ने गंगा नदी बेसिन मैनेजमेंट प्लान बनाया। उन्होंने मैदानी गंगा में जरूरी प्रवाह का आकलन नहीं किया था। लेकिन उन्होंने ऋषिकेश में पशुलोक बैराज के संबंध में कहा कि इससे ५५ प्रतिशत प्रवाह छोड़ा जाना चाहिए। हरिद्वार बैराज पशुलोक बैराज से केवल २० किलोमीटर दूर है इसलिए पशुलोक बैराज में जो ५५ प्रतिशत पानी छोडऩे की बात कही गयी है उसे हम हरिद्वार के लिए भी लागू मान सकते हैं। इसके बाद २०१५ में इंडियन इंस्टीट्यूट ऑफ साइंस बेंगलोर द्वारा प्रकाशित करंट साइंस पत्रिका के एक लेख में बताया गया कि यमुना के लिए ५० से ६० प्रतिशत पानी उसकी जैव विविधता कायम रखने के लिए छोड़ा जाना चाहिए। इसके बाद जल संसाधन मंत्रालय ने २०१५ में ही स्वयं एक रिपोर्ट जारी की, जिसमें आईआईटी के समूह की संस्तुति को दोहराया गया। इन तमाम अध्ययनों से स्पष्ट है कि वैज्ञानिक दृष्टि से मैदानी गंगा में लगभग ५० प्रतिशत पर्यावरणीय प्रवाह छोड़ा जाना चाहिए। लेकिन जल संसाधन मंत्रालय ने अक्तूबर २०१८ में एक विज्ञप्ति जारी की जिसके अनुसार हरिद्वार बैराज में मानसून के समय ५७ क्यूमिक (क्यूबिक मीटर प्रति सेकंड) और मानसून के अतिरिक्त समय में ३६ क्यूमिक पानी छोडऩे का आदेश जारी किया गया। बिजनौर, नरोरा और कानपूर बरजों में इससे कम पानी छोडऩे के आदेश दिये गये हैं। यह मात्रा उपलब्ध पानी का केवल छह प्रतिशत बनती है। अत: हाईकोर्ट के आदेश एवं तमाम अध्ययनों की ५० प्रतिशत प्रवाह छोड़े जाने की संस्तुति के बावजूद जल संसाधन मंत्रालय ने केवल छह प्रतिशत प्रवाह छोडऩे के आदेश दिये है। प्रश्न है कि ५० प्रतिशत पानी क्यों छोड़ा जाय। यहां हमें दो मांगों के बीच रास्ता निकालना है। एक तरफ किसानों को खेती के लिए पानी चाहिए तो दूसरी तरफ मछुआरों को अपनी जीविका चलने के लिए पानी चाहिए। मछलियों, कछुओं और पानी के अन्दर के जलीय पौधों को जीवित रहने के लिए पानी चाहिए। यह ही हमारे पर्यावरण को सुरक्षित रखते हैं। इसके अलावा जब नदी में पानी बहता है तो वह पूरे क्षेत्र के भूगर्भ के पानी का पुनर्भरण करता है जिससे सिंचाई के लिए और ज्यादा पानी उपलब्ध हो जाता है। पानी ज्यादा होता है तो वह अपने को स्वयं साफ भी कर लेता है। आपको और हमको नदी में डुबकी लगाने के लिए और उसके सौंदर्य को निहारने के लिए भी पानी चाहिए। इसलिए यह सोचना की केवल नहर से हम पानी निकाल करके सिंचाई कर लेंगे उचित नहीं है। सरकार को किसानों और अन्य जीवों के बीच में संतुलन बैठाना होगा जो कि जल संसाधन मंत्रालय ने नहीं किया है। २०११ का हाईकोर्ट का आदेश आज भी बरकरार है लेकिन उस आदेश की अवहेलना करते हुए सरकार द्वारा ५० प्रतिशत प्रवाह नरोरा से नहीं छोड़ा जा रहा है। समय की मांग है कि हम गंगा समेत सभी नदियों से सिंचाई के लिए पानी कम निकालें और ५० प्रतिशत प्रवाह छोडऩा शुरू करें। ऐसा करने से किसानों को जो पानी कम मिलेगा उसका उपाय है कि किसानों को पानी का आयतन के आधार पर मूल्य अदा करने को कहा जाय जिससे कि वह पानी का उपयोग कम करें। उन पर जो पानी के मूल्य का अतिरिक्त बोझ पड़ता है उतना उनके फसल के दाम में वृद्धि कर दी जाय। ऐसा करने से एक तरफ किसान को पानी का मूल्य अदा करना पड़ेगा तो दूसरी तरफ किसान को मूल्य अधिक मिलेगा और उसकी भरपाई हो जायगी। लेकिन तब हम आप शहरी जनता को महंगा अनाज खरीदना पड़ेगा। इसलिए अंतत: प्रश्न यह है हम सस्ते अनाज के पीछे भागेंगे अथवा प्रकृति को संरक्षित करते हुए थोड़ा महंगा अनाज स्वीकार करेंगे और मछलियों, कछुओं, पौधों को संरक्षित करेंगे। क्या हम बहती नदी के सौंदर्य का आनन्द लेने के लिए और नदी में डुबकी लगाने का आनन्द लेने के लिए दो रुपये प्रति किलो अनाज का अतिरिक्त मूल्य देना चाहेंगे। अंतत: हमें तय करना है कि हम नदी को केवल अनाज के उत्पादन का साधन मात्र मानेगे अथवा नदी की जो उच्चकोटि की क्षमताएं हैं जैसे उसका सौंदर्य या उसमें स्नान करने का आनन्द या मछलियों की उठखेलियां देखने का आनन्द उसके पीछे भागेंगे। हम जल संसाधन मंत्रालय से प्रार्थना कर सकते हैं कि नदी और मनुष्य की ऊंची संभावनाओं को फलीभूत करें और केवल अनाज उत्पादन के नाम पर कृषि में पानी की की जा रही बर्बादी को बनाये रखने के लिए नदी को मौत के घाट न उतारें। सरकार को चाहिए कि सिंचाई के पानी का आयतन के अनुसार मूल्य वसूल करे और तदनुसार समर्थन मूल्य में वृद्धि करे जिससे किसान भी खुश हो और हमारी नदियां भी। एक-एक धड़कन उसकी अपनी है। जरा-सी आंच भी उसको आती है, तो उसको पीड़ा शुरू हो जाती है। वह एक निष्काम भाव से की हुई देखभाल है। वह निष्काम भाव से किया हुआ प्रेम है। इसी तरह से इस प्रभु के साथ भी यह भक्त निष्काम भाव से प्रेम करता है और कोई कामना रखे बिना करता है। कहा भी है। कामी क्रोधी लालची, इनते भक्ति न होय। भक्ति करे कोई सूरमा, जाति वर्णकूल खोय॥ यानी भक्त लालसा के बिना प्रेम किया करते हैं। वह प्रेम इसलिए करते हैं कि यह आनन्द का स्रोत होता है। इस दिव्य चक्षु या ज्ञान दृष्टि को प्राप्त करने के लिए गृहस्थ छोडऩे की जरूरत नहीं। इसी तरह से प्रभु को जब हम याद करते हैं, इसकी प्राप्ति की इच्छा यदि हमारे मन में है तो फिर इस इच्छा की पूर्ति भी करनी आवश्यक है, इस मालिक के साथ अपना नाता जोड़ लेना है, जिसका जिक्र हुआ कि ये हर जगह मौजूद है। यह पत्ते-पत्ते में है, डाली-डाली में है। कोई भी ऐसा स्थान नहीं जहां पर मालिक मौजूद नहीं। इसे देखने के लिए केवल दिव्य चक्षु की जरूरत है और दिव्य चक्षु या ज्ञान दृष्टि को प्राप्त करने के लिए न तो गृहस्थ छोडऩे की आवश्यकता है, न जंगलों, पर्वतों, वीरनों आदि में जाकर डेरा डालने की जरूरत है और न ही अपने कर्तव्यों का त्याग करने की आवश्यकता है। जिस तरह अर्जुन, भगवान श्रीकृष्ण जी के साथ कई वर्ष रहे, लेकिन वह अनेक वर्ष अज्ञानता में ही व्यतीत हुए। अर्जुन ने जब जिज्ञासा प्रकट की, तब भगवान श्रीकृष्ण ने दिव्य चक्षु प्रदान कर उसकी अज्ञानता को दूर किया। यदि कोई कहे कि हम इस गृहस्थी, इस मायाजाल को छोड़ दें, कहीं पर वीरानों में डेरे लगा लें, तब इस प्रभु की प्राप्ति की जा सकती है, लेकिन श्रीकृष्ण का उपदेश तो रण के मैदान में, कुरुक्षेत्र में दिया गया था। यदि हम ऐसा भी मान लें कि कुरुक्षेत्र कोई मैदान नहीं था, यह तो कर्म के क्षेत्र का जिक्र हो रहा है। इससे भी यही सिद्ध है कि कृष्ण भी अर्जुन को तब ज्ञान दे रहे हैं, जब वह कर्म क्षेत्र में है। कर्म से दूर रहकर, उन फर्जों से दूर भागने पर वह अपने इस विराट स्वरूप का ज्ञान नहीं करा रहे हैं। आज यहां पर भी यही बात कही जा रही है कि आप इस निरंकार को जान सकते हैं, इस आत्मा को इस निरंकार के साथ जोड़ सकते हैं। अपने निज घर को प्राप्त कर के आपका भवसागर का बंधन टूट सकता है तथा आवागमन से छुटकारा मिल सकता है। साधसंगत जैसे दुनिया में कोई इनसान किसी काम को करने का दावा करता है तो हम कहते हैं यह कर के दिखाओ। जब निरंकारी मिशन से यह आवाज मिलती है कि प्रभु परमात्मा की पहचान हो सकती है, इसकी प्राप्ति हो सकती है। यदि हम यही कहते रहें कि नहीं हो सकती और हम घरों को लौट आयें तो यह हमारी भूल होगी।", 
  "Topic45": "कोरोना महामारी के कारण पिछले साल ओलम्पिक खेलों का आयोजन टाल दिया गया था, जो अब अगले महीने टोक्यो में खेले जायंगे। वैसे आधुनिक ओलम्पिक खेलों में भारत पिछले वर्ष अपना सौ वर्ष का सफर पूरा कर चुका है। हालांकि ओलम्पिक खेलों की शुरुआत करीब २७९६ वर्ष पूर्व ग्रीस में जीयस के पुत्र हेराकल्स द्वारा की गयी मानी जाती है किन्तु ऐसी धारणा है कि यह खेल उससे भी काफी पहले से ही खेले जाते रहे थे। ७७६ ईसा पूर्व विधिवत रूप से शुरू हुए ओलम्पिक खेलों का सिलसिला उसके बाद निर्बाध रूप से ३९३ ई. तक अर्थात् ११६९ वर्षों तक चलता रहा। इन खेलों के माध्यम से ऐसा प्रदर्शन किया जाता था, जो मानव की शक्ति, गति एवं ऊर्जा का परिचायक माना जाता था। प्राचीन ओलम्पिक खेलों का आयोजन ईश्वर को श्रद्धांजलि देने के लिए किया जाता था। अंतरराष्ट्रीय ओलम्पिक दिवस मनाये जाने की शुरुआत २३ जून, १९४८ को हुई थी। दरअसल आधुनिक ओलम्पिक खेलों का पहला आयोजन तो वर्ष १८९६ में हुआ था लेकिन अंतरराष्ट्रीय ओलम्पिक समिति (आईओसी) की स्थापना पियरे द कुबर्तिन द्वारा २३ जून, १८९४ को की गयी थी, जिसके प्रथम अध्यक्ष बने थे यूनानी व्यापारी डेमट्रियोस विकेलास। आईओसी का मुख्यालय स्विट्जरलैण्ड के लॉजेन में स्थित है और वर्तमान में दुनियाभर में २०५ राष्ट्रीय ओलम्पिक समितियां इसकी सदस्य हैं। आईओसी के स्थापना दिवस २३ जून को ही बाद में अंतरराष्ट्रीय ओलम्पिक समिति द्वारा प्रतिवर्ष ओलम्पिक दिवस के रूप में मनाया जाना शुरू किया गया। यह दिवस मनाये जाने का प्रमुख उद्देश्य खेलों में अंतरराष्ट्रीय स्तर पर प्रत्येक वर्ग और आयु के लोगों की भागीदारी को बढ़ावा देना है। आईओसी द्वारा प्रत्येक चार वर्ष के अंतराल पर ग्रीष्मकालीन ओलम्पिक खेल, शीतकालीन ओलम्पिक खेल और युवा ओलम्पिक खेल का आयोजन किया जाता है। पहला ग्रीष्मकालीन ओलम्पिक वर्ष १८९६ में यूनान के एथेंस में तथा पहला शीतकालीन ओलम्पिक १९२४ में फ्रांस के चेमोनिक्स में आयोजित किया गया था। ओलम्पिक दुनिया की सबसे बड़ी खेल प्रतियोगिता है, जिसमें दो सौ से ज्यादा देश हिस्सा लेते हैं। प्राचीन काल में भी ओलम्पिक खेलों का कितना महत्व था, इसका अन्दाजा इसी से लगाया जा सकता है कि ईसा पूर्व पांचवीं शताब्दी में ग्रीस से एक महान् गीतकार पिण्डार ने लिखा था कि जिस प्रकार दिन के समय आकाश में सूर्य के समान गर्म और चमकदार कोई सितारा नहीं होता, उसी प्रकार ओलम्पिक खेलों से बड़ी कोई प्रतियोगिता नहीं है। ७७६ ई. पू. शुरू हुए ओलम्पिक में एलिस के एक रसोई ये को रोबस ने भी हिस्सा लिया था, जो २१० गज (लगभग १९२ मीटर) की नग्न दौड़ में जीतकर प्राचीन ओलम्पिक का प्रथम चैम्पियन बना था। आज भी उसे इतिहास में सबसे पहला ओलम्पिक चैम्पियन माना जाता है। प्राचीन ओलम्पिक ७७६ ई.पू. से लेकर वर्ष ३९३ तक हर चार-चार वर्ष के अंतराल पर निरन्तर आयोजित होते रहे किन्तु तब तक इन खेलों में खेल भावना सर्वोपरि होने के बजाय धोखाधड़ी, ईष्र्या और घटिया शर्तों ने ओलम्पिक में अहम स्थान बना लिया था, जिसके चलते रोमन सम्राट थ्योडॉसियस ने सन् ३९३ में ओलम्पिक खेलों पर पूर्ण प्रतिबंध लगा दिया। इस प्रकार ओलम्पिक खेलों का एक बहुत लंबा अध्याय वहीं समाप्त हो गया था। करीब १५०० वर्ष बाद फ्रांस के युवा शिक्षाशास्त्री पियरे द कुबर्तिन ने आधुनिक ओलम्पिक खेलों की आधारशिला रखी और उनके द्वारा २३ जून १८९४ को अंतरराष्ट्रीय ओलम्पिक समिति की स्थापना किये जाने के बाद नये रूप में १८९६ से आधुनिक ओलम्पिक खेलों का आयोजन शुरू हुआ। उसके बाद ओलम्पिक खेल प्राचीन ओलम्पिक खेलों की ही भांति हर चार वर्ष के अंतराल पर आयोजित किये जाने लगे। एक जनवरी १८६३ को जन्मे पियरे द कुबर्तिन की उम्र उस वक्त सिर्फ सात साल थी, जब १८७० में फ्रेंच-परसियन लड़ाई में जर्मनी ने फ्रांस पर कब्जा कर लिया था। माना जाता है कि उस हार के कुछ वर्षों बाद कुबर्तिन इसका विश्लेषण करने पर इस नतीजे पर पहुंचे कि फ्रांस की हार का कारण उसकी सैन्य कमजोरियां नहीं, बल्कि फ्रांसीसी सैनिकों में ताकत की कमी थी। जर्मन, ब्रिटिश और अमेरिकन बच्चों की शिक्षा का अध्ययन करने के बाद कुबर्तिन ने पाया कि उन्हें ताकतवर और हर क्षेत्र में अग्रणी बनाने में खेलों में उनकी भागीदारी की सबसे प्रमुख भूमिका थी जबकि फ्रांसीसी खेलों में भागीदारी के मामले में काफी पिछड़े थे। उसके बाद कुबर्तिन ने कोशिशें की कि फ्रांसीसियों को किसी भी तरह खेलों के प्रति आकर्षित किया जाय लेकिन उन्हें इन प्रयासों में उसाहजनक सफलता नहीं मिली किन्तु कुबर्तिन अपने इरादों पर दृढ़ थे। १८९० में कुबर्तिन ने यूनियन डेस सोसायटीज फ्रांसीसीज द स्पोटर््स एथलेटिक्स नामक एक खेल संघटन की नींव रखी और उसके दो वर्ष बाद कुबर्तिन के दिमाग में ओलम्पिक खेलों को पुनर्जीवन देने का विचार आया। खेल संघटन की २५ नवम्बर १८९२ को पेरिस में हुई एक मीटिंग में उन्होंने इस संबंध में अपने विचार भी रखे किन्तु उनके उस भाषण से कुछ हासिल नहीं हुआ। उसके दो वर्ष बाद कुबर्तिन ने नौ देशों के कुल ७९ डेलीगेट्स की एक मीटिंग आयोजित की। इस मीटिंग में कुबर्तिन ने पूरे उत्साह से ओलम्पिक खेलों की नये सिरे से पुन: शुरुआत करने संबंधी भाषण दिया और इस बार वह लोगों को अपने विचारों से प्रभावित करने में सफल हुए। कांफ्रेंस में सभी डेलीगेट्स ने एकमत से ओलम्पिक खेल कराये जाने के पक्ष में वोट दिया और तय किया गया कि कुबर्तिन इन खेलों के आयोजन के लिए एक अंतरराष्ट्रीय समिति का गठन करें। उसके बाद अंतरराष्ट्रीय ओलम्पिक समिति का गठन हुआ, जिसके प्रथम अध्यक्ष के रूप में ग्रीस के डेमट्रियोस विकेलास का चयन हुआ। प्रथम ओलम्पिक खेलों के आयोजन के लिए एथेंस को चुना गया और इसकी तैयारियां शुरू हुई। ५ अप्रैल १८९६ को प्रथम आधुनिक ओलम्पिक खेलों की शुरूआत हुई। प्रथम आधुनिक ओलम्पिक खेलों का उद्घाटन ५ अप्रैल १८९६ को एथेंस (यूनान) में किंग जॉर्ज पंचम द्वारा किया गया। अमेरिका के जेम्स बी. कोनोली को पहले आधुनिक ओलम्पिक खेल में प्रथम ओलम्पिक चैम्पियन बनने का गौरव हासिल है। पहले ओलम्पिक खेल की प्रतियोगिताओं में महिलाओं के भाग लेने पर प्रतिबंध था किन्तु सन् १९०० में दूसरे ओलम्पिक में महिलाओं को भी ओलम्पिक खेलों के जरिये अपनी प्रतिभा का परिचय देने का अवसर मिल गया। प्रथम आधुनिक ओलम्पिक में भाग लेने वाले कुछ खिलाड़ी तो ऐसे भी थे, जो उस वक्त एथेंस में ही पर्यटक के तौर पर पहुंचे हुए थे। १८९६ से ओलम्पिक खेलों का आयोजन नियमित होता रहा है लेकिन प्रथम एवं द्वितीय विश्व युद्ध के कारण १९१६, १९४० तथा १९४४ के ओलम्पिक आयोजन रद करने पड़े थे। यूनान (ग्रीस), ब्रिटेन, स्विट्जरलैंड, आस्ट्रेलिया तथा फ्रांस ही पांच ऐसे देश हैं, जिन्होंने अब तक हर ग्रीष्मकालीन ओलम्पिक खेलों में हिस्सा लिया है। ओलम्पिक खेलों के उद्ïघाटन के समय स्टेडियम में सबसे पहले ग्रीस की टीम प्रवेश करती है। उसके बाद मेजबान देश की भाषानुसार वर्णमाला के क्रम से एक-एक करके दूसरे देशों की टीमें स्टेडियम में प्रवेश करती हैं जबकि मेजबान देश की टीम सबके बाद स्टेडियम में पहुंचती है। भारत ने पहली बार वर्ष १९०० में ओलम्पिक में हिस्सा लिया था। तब भारत की ओर से केवल एक एथलीट नॉर्मन प्रिचर्ड को भेजा गया था, जिसने एथलेटिक्स में दो सिल्वर मेडल जीते थे। हालांकि भारत ने अधिकारिक तौर पर पहली बार १९२० में ओलम्पिक खेलों में हिस्सा लिया था। इस लिहाज से भारत इस वर्ष अपने ओलम्पिक अभियान के सौ साल पूरे कर रहा है। अबतक ओलम्पिक खेलों में भारत ने कुल २८ पदक जीते हैं, जिनमें नौ स्वर्ण, सात रजत और ११ कांस्य पदक शामिल हैं। सर्वाधिक पदक भारतीय हॉकी टीम द्वारा जीते गये हैं।", 
  "Topic46": "प्रधानमन्त्री नरेन्द्र मोदी ने शनिवार को कोविड-१९ के खिलाफ भारत के टीकाकरण अभियान की शुरुआत की और इस दौरान कहा कि यह विश्व का सबसे बड़ा टीकाकरण अभियान है। यह भारत के सामथ्र्य को दर्शाता है। टीकाकरण अभियान की शुरुआत से पहले वीडियो कांफ्रेंस के माध्यम से राष्ट्र के नाम अपने सम्बोधन में प्रधानमन्त्री ने कहा कि वैज्ञानिकों और विशेषज्ञों के ‘मेड इन इण्डिया’ टीकों की सुरक्षा के प्रति आश्वस्त होने के बाद ही इसके उपयोग की अनुमति दी गयी है। सच तो यह है कि भारत ने भी कोरोना संकट को झेला है। एक करोड़ से अधिक लोग संक्रमित हुए एवं लगभग डेढ़ लाख से अधिक लोगों का जीवन समाप्त हो गया। अपनों को खोने के दर्द से लोग जीवनभर उबर नहीं पायंगे। जीवन खोनेवालों में डाक्टर्स, पुलिस से लेकर फ्रंट लाइन वर्कर भी रहे हैं। कोरोना वायरस से बचाव का अन्तिम उपाय टीकाकरण ही है। नि:सन्देह भारत में कोरोना संक्रमण के ग्राफ में लगातार गिरावट सुखद है। परन्तु टीकाकरण अति आवश्यक है। शुरुआती चरण में देश में तीस करोड़ लोगों को लाभ पहुंचाने का लक्ष्य रखा गया है। यह अत्यन्त सुखद है कि सरकार ने उन लोगों को प्राथमिकता में रखा है, जो संकट के समय डटकर खड़े रहे हैं। पीपीई किट पहनकर भीषण गर्मी में भी दिन-रात संक्रमित लोगों की जान बचाने में जुटे थे। टीकाकरण की शुरुआत के साथ ही राजनीति भी शुरू हो गयी। परन्तु इसकी आवश्यकता नहीं है, क्योंकि हमारे देश के वैज्ञानिकों ने विश्व में परचम लहराया है। हमारे देश ने ही चेचक, हैजा जैसी जानलेवा बीमारियों के लिए भी टीका विकसित किया, जिसे विश्व ने हाथों-हाथ लिया और वैश्विक स्तर पर चेचक एवं हैजा जैसी बीमारियों पर पूर्णविराम लग चुका है। अति भ्रमित लोगों द्वारा प्रश्न उठाये जा रहे हैं कि इन टीकों के दुष्प्रभाव देखे जा रहे हैं। यह समझना आवश्यक है कि इस प्रकार के संवेदनशील टीकों के परीक्षण में हमेशा सौ प्रतिशत समान परिणाम नहीं आते। अत: इस पर आशंका करना व्यर्थ है। प्रत्येक व्यक्ति के शरीर की प्रतिरोधक क्षमता और प्रवृत्ति अलग-अलग होती है। कोरोना के अलावा भी कई लोगों में अन्य बीमारियों के लक्षण होने से बड़ी बाधा होती है। इससे डरना नहीं चाहिए। भारतीय वैज्ञानिकों ने विश्व में अपना डंका बजाया है। यही वजह है कि कोविशील्ड और कोवैक्सीन जैसे दो टीके इतने कम समय और कीमत में विकसित हो सके हैं। नि:सन्देह कल का दिन उन देवदूतों को समर्पित रहा, जिन्होंने अपने जीवन की परवाह किये बिना हमारे अपनों की सुरक्षा में जीवन अर्पित किया। यह भारत में शुरू हुए दुनिया का सबसे बड़ा टीकाकरण अभियान है। यही वजह है कि विकासशील और गरीब देश बड़ी उम्मीदों के साथ भारत की तरफ देख रहे हैं। हम भारतवासी वसुधैव कुटुम्बकम्की अवधारणा को लेकर चलते हैं। अत: विषाणु पर विजय प्राप्त करने के लिए भारत अन्य देशों को भी टीका उपलब्ध कराने के लिए तैयार है। भारत चाहता है विश्व के लोग स्वस्थ हों। वहीं, चीन जैसे देश विश्व को रुग्ण बनाने पर तुले हैं। यही सोच हमें सर्वोच्च बनाती है। आन्दोलनकारी किसानों के अडिय़ल रवैये के चलते नौवें दौर की वार्ता भी विफल हो गयी। अब अगली बैठक १९ जनवरी को होगी। दु:खद है कि पांच घण्टे तक चली बैठक में आन्दोलनकारी किसी निष्कर्ष पर नहीं बढ़ सके, जबकि वार्ता में सुप्रीम कोर्ट के फैसले पर भी चर्चा हुई। परन्तु किसान नेता समाधान की ओर बढऩा ही नहीं चाहते। इसलिए उनका स्पष्ट कहना था कि वे किसी भी कोर्ट-कमेटी के समक्ष उपस्थित नहीं होंगे। लेकिन कृषिमंत्री ने कहा है कि शीर्ष अदालत यदि उन्हें बुलायेगी तो वे अवश्य ही उपस्थित होंगे। लगभग पचास दिनों से आन्दोलन कर रहे किसानों को नये कानून के किन बिन्दुओं पर उन्हें आपत्ति है, यह बताने पर वह असफल हैं। प्रश्न वाजिब है कि यह कैसा आन्दोलन है जहां वार्ता तो सौहार्दपूर्ण माहौल में होती है परन्तु निष्कर्ष पर पहुंचने के लिए आन्दोलनकारी तैयार नहीं है। जबकि सरकार और कुछ अन्य किसान संघटन यह समझते हैं कि नयी प्रणाली से किसानों की आर्थिक हालत में सुधार होगा। परन्तु आन्दोलनरत किसान अन्यत्र से संचालित हो रहे हैं। सुप्रीम कोर्ट ने भी किसानों और सरकार के बीच जमी बर्फ को पिघलाने के लिए आवश्यक कदम उठाये। भारतीय अर्थव्यवस्था के सूत्रधार और सामाजिक व्यवस्था के आधारभूत अंग कृषि क्षेत्र को अवरुद्ध करना देशहित में नहीं है। यह बात किसानों को भी समझना होगा। यदि आन्दोलनरत किसान संघटन प्रायोजित रैलियां कर रहे हैं तो इससे आपसके रिश्तों में वैमनस्यता ही फैलेगी, जो अनुचित है। किसान और श्रम हमारे लिए प्रथम पूज्य है। इस बात को कोई नकार नहीं सकता। बेशक पूंजी की महत्ता को दरकिनार नहीं किया जा सकता, क्योंकि सभी इकाइयां आपस में इस प्रकार गुथी हुई हैं कि किसी एक को नजरअन्दाज करके जीवन की गाड़ी को एक कदम भी आगे नहीं बढ़ाया जा सकता। एक बार महात्मा गांधी ने कहा था कि स्वावलम्बन और किसान सर्वाधिक शीर्ष स्थान पर हैं, क्योंकि ग्राम क्षेत्र स्वावलम्बी होंगे तभी देश स्वावलम्बी होगा। किसान समृद्ध होंगे तो भारत वैश्विक पटल पर समृद्ध देश बन सकेगा। देश में सरकारें बदली, परन्तु यदि कुछ नहीं बदला तो ग्रामीण और किसानों की आमदनी नहीं बढ़ी। कालान्तर में ग्रामीण मजदूर बनने को मजबूर हुआ और किसान बेटी की शादी और घर के छप्पर को बनाने में ही जीवन गुजारने लगा। स्थितियां विकट होती गयीं। कानून पुराने होते गये उन्हें नये कलेवर देना किसी ने आवश्यक नहीं समझा। अब जबकि नये कानून के जरिये स्थितियों को सुधारने की पहल की जा रही है तो कुछ संघटन विरोध कर रहे हैं। कुछ दिन पूर्व रक्षामंत्री राजनाथ सिंह ने ठीक ही कहा था कि नये कानून को लागू करके देखना चाहिए। यदि इसमें कुछ त्रुटियां हैं तो उसे अवश्य ही दूर किया जायगा। परन्तु मिथ्या आशंका से किसी सार्थक पहल को खारिज करना अनुचित कदम है। बाजारमूलक अर्थव्यवस्था होने के बावजूद कृषि क्रान्ति से अन्न उत्पादन कर देश स्वावलम्बी बना। देश के १३० करोड़ लोग किसानों के ऋणी हैं। अत: किसान भी देश को सर्वोपरि रखें।", 
  "Topic47": "भौतिक सुखों की अंधी दौड़ में इनसान प्रकृति और परमात्मा दोनों से ही दूरियां बनाता चला आ रहा है। वह भूल चुका है कि जान है तो जहान है और शरीर स्वस्थ एवं मनप्रसन्न है तो ही भौतिक संसाधनों से हमें सुख और शान्ति की प्राप्ति हो सकती है। देह की संरचना में प्रकृति और परमात्मा दोनों की ही भूमिका है। प्रकृति के पांच तत्वों से देह का निर्माण हुआ है और प्राण अर्थात् जीवात्मा ने इसमें प्रवेश करके इसे जीवन्त बना दिया है। अत: अपने क्रियाकलापों से हमें इनका संरक्षण एवं संवर्धन ही करना चाहिए। इनकी उपेक्षा का अर्थ हे देह एवं प्राणों का निरन्तर क्षरण, जबकि भौतिक सुखों के भोग में दोनों की ही प्रमुख भूमिका है। आदि सनातन धर्म का उदय इसी सत्य को उजागर करने के लिए हुआ है जिसमें जल-जंगल-जमीन वायु, पेड़-पौधों, पर्वतों एवं नदियों की पूजा का विधान इसीलिए बनाया गया है, ताकि हम इनके संरक्षण एवं संवर्धन से समस्त सुखों की प्राप्ति कर सकें। फलस्वरूप प्राणवायु अर्थात् आक्सीजन भरपूर मात्रा में उपलब्ध थी और प्राणायाम के माध्यम से श्वासों को नियंत्रित करके इनसान स्वस्थ एवं दीर्घजीवी बना रहता था। सुख-सुविधाओं के लिए बुद्धि-विवेक एवं श्रम का उपयोग आवश्यक एवं प्रशंसनीय है किन्तु जिस देह के माध्यम से हमें सुख एवं शान्ति प्राप्त होती है उसके क्षरण को नियंत्रित किये बिना यह सर्वथा असम्भव है। आज का इनसान इस अटल सत्य को भूलकर स्वयं को ही सर्जक एवं नियंता मान बैठा है। प्रकृति और परमात्मा उसकी सोच से निरन्तर दूर होते जा रहे हैं। अत: न तो उसे पर्यावरण की चिन्ता है, न ही प्राणवायु की जो पर्यावरण के प्रदूषण से निरन्तर दूषित होती जा रही है। देह की रक्षा के लिए वैद्यजनों ने जलवायु एवं मानव की प्रकृति के अनुसार खान-पान एवं दिनचर्या के सूत्र बताये हैं किन्तु सर्वप्रथम पश्चिम के लोगों ने इनकी उपेक्षा की और आज भारत जैसा सुसंस्कृत देश उनका अनुसरण कर अपनी सुख-शान्ति एवं स्वास्थ्य को नष्ट करने में लगे हैं। परमपिता परमेश्वर ने हमारे शरीर में अतुलनीय प्रतिरक्षा तंत्र का समावेश किया है, ताकि हम पर वातावरण में उत्पन्न होने वाले विषाणुओं का दुष्प्रभाव न पड़ सके। किन्तु शरीर रक्षा के सारे मानदण्ड हम दिन-प्रतिदिन ध्वस्त करने जा रहे हैं और वातावरण में मौजूद विषाणु हमपर हावी होने लगे हैं। कोरोना नामक बीमारी को चीन का जैविक हमला कहकर हम अपने अपराधों पर पर्दा भले ही डाल लें किन्तु इस अटल सत्य को मानने पर विज्ञान जगत भी मजबूर है कि जिसका प्रतिरक्षा तंत्र सशक्त है उसपर इस विषाणु का प्रभाव नगण्य है और प्रतिरक्षातंत्र इनसान की दिनचर्या, जीवनशैली एवं मानसिक सुख एवं शान्ति पर पूर्णतया निर्भर है। शायद ही किसी को यह ज्ञान न हो कि पेड़-पौधे वातावरण में व्याप्त कार्बन डाई आक्साइड का भक्षण कर हमें प्राणदायी आक्सीजन प्रदान करते हैं। कोरोना महामारी इन्हीं दो कारणों से हम पर हावी हो रही है। हम अपनी जलवायु एवं प्रकृति के अनुरूप खान-पान एवं जीवनशैली से दूर होते जा रहे हैं जो हमारे प्रतिरक्षातंत्र को सशक्त बनाये रखने का एकमात्र माध्यम है। दूसरी है शुद्ध वायु आक्सीजन जो हमें जंगल, पहाड़ों, नदियों एवं पेड़-पौधों से प्राप्त होती रहती है। किन्तु अपनी भौतिक एवं विलासितापूर्ण जीवनशैली की पूर्ति के लिए हम इनकी दिन-प्रतिदिन उपेक्षा ही करते जा रहे हैं। फलस्वरूप प्रतिरक्षातंत्र की कमजोरी से व्याप्त कोरोना के विषाणु हमारी श्वसन प्रणाली पर हमला करके उसे तीव्रता से बाधित करते हुए मृत्यु का मार्ग प्रशस्त करते जा रहे हैं और हम प्राणवायु आक्सीजन का अभाव अपनी अधिकांश ऊर्जा एवं अकूत धन खर्च करने के लिए मजबूर हो रहे हैं। भौतिक संसाधन जुटाने के प्रयास में प्राणों की आहूति देना किसी भी दृष्टि से बुद्धिमत्ता नहीं कही जा सकती, क्योंकि जब प्राण ही चले जायंगे तो मृत शरीर उनका उपभोग कैसे कर सकता है। कोरोना से सभी देश इसलिए प्रभावित है कि विभिन्न देशों ने भले ही धरती बांट ली हो किन्तु वायुमंडल का बंटवारा असम्भव है। अत: विश्व के समस्त देशों का दायित्व होता है कि पर्यावरण की रक्षा में तनिक भी कोताही न करें, क्योंकि जान है जो जहान है, का फार्मूला अकाट्य है। वायुमण्डल से आक्सीजन का दोहन नि:सन्देह एक उपलब्धि है। किन्तु कृत्रिम रूप से उसका उत्पादन करने से अच्छा है कि हम प्राकृतिक रूप से उसके उत्पादन में यथाशक्ति सहभागी बनें। आदि सनातन संस्कृति ने विश्व के समस्त प्राणियों के हित का चिन्तन किया है किन्तु वर्तमान में विश्व अनेक भागों में विभक्त हो गया है और अभी सिर्फ अपने हित का चिन्तन करने में लगे हैं। इतना ही नहीं, अपना हित करने की मानसिकता से दूसरे देश का अहित करने में तनिक भी कोताही नहीं करते। बस इसी मानसिकता के चलते सभी किसी न किसी संकट से जूझ रहे हैं। कोरोना नामक महामारी ने सिद्ध कर दिया है कि जब तक सभी की सोच एक-दूसरे का हित करने की बजाय अहित करने की रहेगी तबतक कोई भी देश समस्याओं से कभी भी मुक्त नहीं हो सकता। वसुधैव कुटुम्बकम की सोच के साथ सर्वे भवन्तु सुखिन:। सर्वे संतु निरायमय: का महामंत्र ही मानव जाति के कल्याण का एकमात्र मार्ग है। इसके बावजूद दूसरी लहर एवं तीसरी लहर का भय भी कायम है। रही-सही कसर ब्लैक फंगस नामक मारक बीमारी पूरी करने में तत्पर है। स्वयं को बुद्धिजीवी कहने वाला इनसान इस अटल सत्य से इनकार करने का दुस्साहस इसीलिए कर रहा है कि आधुनिक विज्ञान सनातन धर्म के इस सिद्धान्त को नकारने पर तुला है कि हमारा शरीर प्रकृति के पंचभौतिक तत्वों से बना है। अपने मूल की उपेक्षा करने से ही सम्पूर्ण विश्व भिन्न-भिन्न महामारियों एवं प्राकृतिक आपदाओं से ग्रस्त होकर नित नयी पीड़ाएं झेल रहा है। हमारे मनीषियों का यह सिद्धान्त भी दिन-प्रतिदिन उपेक्षित होता जा रहा है कि पहला सुख निरोगी काया, दूजा सुख टेट में माया। किन्तु कोरोना की त्रासदी ने धन-बल पर इतराने वाले अमेरिका को भी यह सोचने पर मजबूर कर दिया है कि स्वस्थ शरीर के अभाव में भौतिक सुख एवं वैभव अर्थहीन हैं। वायुमण्डल को शुद्ध करने के लिए हवन एवं यज्ञ जैसी प्रथाएं भारतवर्ष में ही प्रचलित हैं जबकि रूसी वैज्ञानिक शिरोविच ने शोध के द्वारा सिद्ध कर दिया है कि यज्ञकुण्ड में घी-चावल, जौ एवं तिल आदि की आहुतियां देने से टनों आक्सीहन उत्पन्न होती है। साथ ही अन्य प्रकार की गैसों की उत्पत्ति वर्षा एवं अन्न उत्पादन में सहायक होती है। बावजूद अपने अहंकार के चलते प्रकृति को ही अपनी मु_ïीमें करने पर तुले हैं जो सर्वथा असम्भव है। किन्तु कभी ब्लैक फंगस एवं अन्य बीमारियों ने आतंक प्रारम्भ कर दिया है। अत: प्रकृति और परमात्मा का सम्मान करना सीखना ही होगा अन्यथा मानव संस्कृति का लोप अवश्यंभावी है।", 
  "Topic48": "कोरोना की महामारी ने पूरी दुनिया को झकझोरा है जिन देशों में स्वास्थ्य सेवाएं बेहतर थीं वहां भी हाहाकार मचा और जहां स्वास्थ्य सेवाएं कमजोर थीं वहां तो हाहाकार मचना स्वाभाविक था। दूसरी लहर ने भारत में ज्यादा तबाही मचायी लेकिन बेहतरीन प्रबंधन के कारण अनियंत्रित होती दिख रही महामारी जल्दी ही पटरी पर आ गयी और आबादी के हिसाब से तबाही का मंजर यहां औसत रूप से बहुत कम दिखा और अब तो स्थिति बहुत ही नियंत्रण में है। इस दौरान देश की स्वास्थ्य सेवाओं की वास्तविकता भी उजागर हुई फिर भी तीस दिनों में स्थिति नियंत्रण में आ गयी जो बड़ी बात है यह सब केंद्र के बेहतर दिशा-निर्देशन का ही परिणाम है। आने वाले समय में वर्ष २०१४ भारतीय राजनीति के लिए एक बड़ा परिवर्तनकारी वर्ष के रूप में जाना जायेगा। वर्ष २०१४ से भाजपा विरोध की राजनीति मोदी विरोध में बदल गयी, इस मोदी विरोध की बीमारी से ग्रसित विपक्ष अपने संवैधानिक दायित्वों को भी भूल गया और उन दायित्वों को हासिये पर रखा। संविधान में स्वास्थ्य सेवाएं राज्यों का विषय है लिहाजा स्वास्थ्य सेवा से सम्बंधित प्रत्येक विषय पर विचार करना इससे सम्बंधित सेवाओं को उन्नत करना उन्हें उन्नत आधुनिक और समयानुकूल बनाना यह सभी दायित्व राज्यों को सौंपे गये हैं लेकिन मोदी से नाखुश कुछ राज्य महामारी के शीर्ष स्तर पर पहुंचते ही अपने हाथ खड़े कर लिये और सारा दायित्व केंद्र पर थोपते हुए त्राहिमाम का स्वांग दर्शाने लगे। जिसमें केजरीवाल सरकार सबसे आगे थी। गत वर्ष जब कोरोना की पहली लहर ढलान पर थी तभी से केंद्र सरकार सावधानी बरतने और महत्वपूर्ण अस्पतालों में आक्सीजन प्लांट लगाने की हिदायत देने लगा किन्तु उसकी अपील का कुछ विशेष असर नहीं हो सका। लेकिन जब अप्रैल-मई में पुन: एक बार कोरोना बेकाबू होने लगा तो गैर-भाजपाशासित सरकारों ने अपने हाथ खड़े किये और आक्सीजन के नाम पर केंद्र को कोसने का काम शुरू किया जो कि दुर्भाग्यपूर्ण था। हालांकि केंद्र सरकार ने राज्यों की भरपूर मदद की और आक्सीजन टैंकर उन्हें समय-समय पर पहुंचा, लेकिन यहां सवाल यह है कि जो जिम्मेदारी संविधान ने राज्यों को दी है उसके लिए केंद्र की मोदी सरकार को कैसे जिम्मेदार ठहराया जा सकता था। बाद में तो ऐसी भी खबरें आयीं की कुछ गैर-भाजपाशासित राज्यों ने केंद्र द्वारा उपलब्ध कराये गये वेंटिलेटर और आक्सीजन कंसण्ट्रेटर का इस्तेमाल ही नहीं किया या उन्हें कबाड़ की तरह कहीं एक कमरे में पड़ा रहने दिया गया जो कि दुभाग्यपूर्ण था। वैक्सीन को बर्बाद करने, कूड़े में फेंकने की खबरें भी आयीं, केंद्र द्वारा उपलब्ध करायी गयी डोज की संख्या के अनुपात में बहुत कम वैक्सीनेशन की खबरें भी आयीं जो कि बहुत ही अफसोसजनक है जबकि यह सारे दायित्व राज्यों को उठाने हैं। यहां यह सवाल महत्वपूर्ण हो जाता है कि कुछ गैर-भाजपा शासित और मोदी को सर्वथा नीचा दिखाने का लगातार कुत्सित प्रयास करने वाले राज्य अपनी धृष्टता, मनमानेपन और अमानुषिक व्यवहारों के लिए मोदी को दोषी कैसे ठहरा सकते हैं? ऐसे राज्य लगातार अपनी मनमानी करते रहे और जनता के जीवन से खिलवाड़ करते रहे और फिर भी एक रणनीति के तहत केंद्र को कोसते रहे। अब दूसरा विषय है कानून व्यवस्था का, संविधान में कानून व्यवस्था को भी राज्यों का ही विषय माना गया है। आज बंगाल की स्थिति समझी जा सकती है बंगाल विगत पांच सालों से लगातार जल रहा है और वहां की ममता सरकार आंख और कान बंद किये बैठी है बंगाल सरकार के इस व्यवहार से वहां के अपराधियों के हौसले और भी बुलंद हुए हैं। भाजपा कार्यकर्ताओं की खुलेआम हत्या, वाटरों को वोट देने से जबरन रोकने की घटना, चुनाव बाद गंभीर हिंसा का दौर यह सारी घटनाएं लोकतंत्र के नाम पर कलंक और जनता के संवैधानिक अधिकारों का हनन है। बंगाल के पंचायत चुनावों को बीते अभी बहुत दिन नहीं हुए और उस दौर में होने वाली हिंसा अब भी लोगों के दिलोंदिमाग में बैठी है जब विपक्षी प्रत्याशियों को नामांकन नहीं करने दिया जाता था, विपक्ष के कार्यकर्ताओं को मारा पीटा जाता था और विपक्ष के कार्यकर्ताओं की हत्याएं भी आम बात थी। बंगाल में यह कैसा लोकतंत्र है और कैसी कानून-व्यवस्था। महाराष्ट्र के पालघर की घटना को भी अभी बहुत दिन नहीं बीते वहां उन्मादी भीड ऩे निरीह साधुओं की पीट-पीट कर हत्या कर दी थी पुलिस वाले मूकदर्शक बनें रहे जिसे पूरे देश ने देखा फिर भी वहां की राज्य सरकार कुछ नहीं कर पायी। यही हाल केरल जैसे सर्वाधिक शिक्षित प्रांत का है जहां भाजपा और संघ के अनेक कार्यकर्ताओं की केवल इसलिए हत्या कर दी जाती है क्योंकि वह लोग विपरीत विचारधारा के माननेवाले थे। सरकार का दायित्वबोध क्या ऐसे कृत्य की इजाजत देता है। सबके दिलोदिमाग में दिल्ली के जेएनयू कैंपस की वह घटना याद होगी, जिसमें देश के टुकड़े-टुकड़े होने और बर्बादी के नारे लगाये गये थे और छात्रों की इस जनसभा का समर्थन कांग्रेस समेत उसके सभी सहयोगियों के द्वारा अभिव्यक्ति की आजादी के नाम पर किया गया था और जब उस मामले में कुछ छात्रों को पुलिस ने कानून के शिकंजे में लेना चाहा तो पुलिस के इस कार्य में अनेक अड़ंगे लगाये गये थे। यह बात विचार करने योग्य है कि अभिव्यक्ति की आजादी क्या असीमित या अनियंत्रित है या हो सकती है। यदि ऐसा हो जाय तब जो भविष्य में अभिव्यक्ति के नाम पर देश में तबाही के मंजर भी दिख सकते हैं। संविधान के अनुच्छेद एक में यह कहा गया है कि भारत राज्यों का एक संघ होगा, परन्तु क्या कुछ राज्यों का तथाकथित व्यवहार इस भावना से प्रेरित है या संघवाद को मजबूती देता है। अत: संघवाद को मजबूत करने के लिए यह आवश्यक है कि स्वास्थ्य और कानून व्यवस्था पर केंद्र का भी प्रभावी नियंत्रण स्थापित हो। स्वास्थ्य और कानून व्यवस्था जो राज्य सूची के विषय हैं उन्हें अब राज्य सूची से बाहर कहीं अन्यत्र अथवा समवर्ती सूची में स्थापित किया जाना चाहिए जिससे कि इन विषयों पर केंद्र को भी समय-समय पर उपयुक्त निर्णय लेने तथा समुचित और समान स्तर की व्यवस्था स्थापित करने का अवसर मिल सके। संविधान में केंद्र और राज्य के विषयों का बहुत ही बुद्धिमतापूर्वक वितरण किया गया है लेकिन बदलते समय के अनुसार राज्य सूची के विषयों पर गम्भीर चिंतन होना चाहिए। लोकतंत्र में आलोचना-प्रतिआलोचना राजनीति की विशेषता है लेकिन इन आलोचनाओं में संघवाद मजबूत रहना चाहिए। स्वास्थ्य और कानून-व्यवस्था किसी भी देश के लिए महत्वपूर्ण विषय है इससे देश की प्रतिष्ठा जुड़ी होती है। यह भी सत्य है कि राज्यों के इस संघ में हर राज्य समान रूप से मजबूत हों अथवा केंद्र या राज्यों में समान विचारधारा की सरकारें हों यह भी जरूरी नहीं लेकिन केंद्र और राज्य मजबूत रहे यह नितांत जरूरी है इसलिए स्वास्थ्य और कानून-व्यवस्था को राज्य सूची से बाहर कहीं अन्यत्र या समवर्ती सूची में स्थापित करने पर विचार होना चाहिए यह समय की मांग है इसे समझना होगा।", 
  "Topic49": "महात्मा गांधी ने जिन समस्याओं से हमें अवगत कराया था उनपर स्वतन्त्र भारत में सत्तानशीं होने वाली सरकारों ने ईमानदारी से अमल नहीं किया। यही कारण है कि स्वच्छता जैसे मसले पर आजादी के लगभग सात दशकों बाद मोदी सरकार को अभियान चलाना पड़ा। पर्यावरण प्रदूषण मुद्दा अत्यन्त गम्भीर है। इस पर गांधीजी के विचार अत्यन्त प्रासंगिक हैं। इस बात में कोई सन्देह नहीं है कि ईश्वर की एक अनुपम कृति है मनुष्य और इस मनुष्य ने अपनी बुद्धि का प्रयोग कर विकास के नित नये कीर्तिमान स्थापित किये परन्तु साथ ही यह भी कहा जाता है कि अति किसी भी चीज की अच्छी नहीं होती है। मनुष्य का विकास के प्रति यह अनुराग अब उसके लिए ही अभिशाप बनता जा रहा है। तथाकथित विकास की अंधी दौड़ में शामिल मानव जाति ने पर्यावरण को जिस तीव्र गति से प्रदूषित किया है वह अपने पैरों पर स्वमेव कुल्हाड़ी मारने सरीखा है। आ बैल मुझे मारवाली कहावत चरितार्थ करते हुए मनुष्यों ने पर्यावरण को इस कदर प्रदूषित कर दिया है कि अब मानव जाति के अस्तित्व को लेकर ही प्रश्न खड़े किये जाने लगे हैं। पर्यावरण प्रदूषण की इस भयावह समस्या का पूर्वानुमान राष्ट्रपिता महात्मा गांधी ने काफी पहले ही कर लिया था। उनकी इसी दूरदृष्टि के कारण उन्हें महामानव कहा जाता है। नि:सन्देह आज मनुष्य चांद और मंगल पर पहुंच गया है, दुर्गम पहाड़ों को काटकर आज वहां कभी असम्भव-सी लगनेवाली सड़कें और रेल हैं, आकाश को चूमती अट्टालिकाएं हैं परन्तु यह सब किसकी कीमत पर है। तेजी से कटते जंगल, तापमान में बेतहाशा हो रही वृद्धि, पिघलते ग्लेशियर एवं वायु, ध्वनि एवं जल प्रदूषण यह साबित करने के लिए पर्याप्त हैं कि मानव ने प्रकृति के साथ बड़ा ही घिनौना मजाक किया है। अपनी आवश्यकताओं की पूर्ति में अंधे मनुष्य ने प्रकृति का जो गैर-जिम्मेदाराना दोहन किया है वह उसके लिए काफी भारी पडऩे जा रहा है। गांधीजी ने कहा था कि प्रकृति के पास हमारी आवश्यकताओं को पूरा करने के लिए बहुत कुछ है परन्तु हमारे लालच एवं भोगवाद को पूरा करने के लिए बहुत कम है। वायु प्रदूषण आज कई व्याधियों का जनक है। वनों का कटाव, तीव्र गति से हो रहा औद्योगीकरण एवं यातायात के साधनों से निकलने वाली हानिकारक गैसों से आज मनुष्य स्वच्छ हवा के लिए तरस रहा है जबकि जीवन के लिए शुद्ध हवा अति आवश्यक है। गांधीजी ने इस पर प्रकाश डालते हुए कहा था कि मनुष्य का भौतिक शरीर पृथ्वी, जल, आकाश, सूर्य और वायु नाम के पांच तत्वों से बना है। यह तत्व पंच महाभूत कहलाते हैं। इनमें सबसे आवश्यक तत्व हवा है। मनुष्य बिना भोजन किये कई सप्ताह तक जीवित रह सकता है। पानी के अभाव में भी मनुष्य कुछ समय बिता सकता है लेकिन हवा के बिना तो कुछ ही मिनटों में उसकी जीवन लीला का अन्त हो सकता है। इसलिए ईश्वर ने हवा को सबके लिए सुलभ बनाया है। अन्न और पानी की कमी पैदा हो सकती है, हवा की कमी नहीं। ऐसा होते हुए भी हम बेवकूफों की तरह अपने घरों के अन्दर खिड़की और दरवाजे बंद करके सोते हैं और ईश्वर की प्रत्यक्ष प्रसाद जैसी ताजी और साफ हवा का फायदा नहीं उठाते। विचारणीय प्रश्न यह है कि ईश्वर ने हवा के रूप में जो जीवनदायी अनमोल उपहार हमें सौंपा है, अपनी नादानी के चलते हमने उसे इस कदर अशुद्ध कर दिया कि अब वह विषैली हो चली है। प्रश्न चाहे ध्वनि प्रदूषण का हो या जल प्रदूषण का आज वह चिन्ताजनक स्तर पर पहुंच गया है। ओजोन परत में हुआ छेद कोढ़ में खाज सिद्ध हो रहा है। पर्यावरण प्रदूषण के मसले को लेकर विश्व में चिन्ताएं बढ़ती ही जा रही हैं परन्तु इस पर कोई कारगर अमल नहीं हो पा रहा है, क्योंकि विकसित और विकासशील देश एक-दूसरे पर तोहमत जडऩे में ही जुटे हुए हैं। पर्यावरण के मुद्दे पर अन्तरराष्ट्रीय सम्मेलन हो रहे हैं परन्तु नतीजा वही ढाक के तीन पात वाला है। दरअसल अब भी पर्यावरण संरक्षण के लिए ईमानदार एवं गम्भीर कोशिशों का सर्वथा अभाव है। भारत जैसे विकासशील देश में तेजी से बढ़ती जनसंख्या पर्यावरण प्रदूषण में सहायक साबित हो रही है। शायद इसीलिए गांधीजी ने गांवों को आत्मनिर्भर बनाने की वकालत की थी। खादी के साथ ही अन्य ग्रामोद्योग पर बल देना उनकी दूरदर्शिता थी। खादी के प्रबल हिमायती गांधीजी यह जानते थे कि खादी के उत्पादन से जहां ग्रामीणों को रोजगार मिलेगा वहीं इससे पर्यावरण प्रदूषण का भी खतरा नहीं है। कम पूंजी, कम तकनीक कुशलता एवं कम ऊर्जा की खपत के बावजूद यह गांवों से शहरों की तरफ मनुष्यों के पलायन रोकने में सक्षम है। आज क्या शहर, क्या गांव, सभी जगह गन्दगी का अम्बार है कहीं कम कहीं अधिक। गांधीजी ने सफाई पर भी काफी बल दिया। उनका मानना था कि करीब-करीब सभी गांवों में घुसते समय जो अनुभव होता है उससे दिल को खुशी नहीं होती और वहां इतनी बदबू आती है कि अकसर गांवों में जाने वाले को आंख मूंदकर और नाक दबाकर जाना पड़ता है। हमने राष्ट्रीय या सामाजिक सफाई को न तो जरूरी गुण माना है और न उसका विकास ही किया। कूड़ा निस्तारण भी आज एक बड़ी समस्या है। गांधीजी ने इसका भी उपाय बताया था। कूड़ों का वर्गीकरण कर उन्होंने कुछ से खाद बनाने की तो कुछ को जमीन में गाडऩे की सलाह दी। कपड़ों के फटे-पुराने चिथड़ों तथा रद्दी कागजों से कागज बनाने का सुझाव भी उन्होंने दिया। आम जनता का आह्वान करते हुए उन्होंने कहा कि आप जो पानी पियें, जो खाना खायें और जिस हवा में सांस लें, वह सब बिल्कुल साफ होने चाहिए। हमारी गलती को रेखांकित करते हुए गांधीजी ने कहा था कि जो आदमी जहां चाहे वहां और जिस तरह चाहे उस तरह थूककर, कूड़ा-करकट डालकर, गन्दगी फैलाकर या दूसरे तरीकों से हवा को गन्दी करता है, वह कुदरत और मनुष्य के प्रति अपराध करता है। मनुष्य का शरीर ईश्वर का मन्दिर है। उस मन्दिर में जानेवाली हवा को जो गन्दी करता है वह मन्दिर को भी बिगाड़ता है। काश तथाकथित विकास की अंधी सुरंग में सरपट भागता मानव इस सत्य को समझ पाता। यदि हम गांधीजी के विचार पर अमल करते हुए हमें न सिर्फ भोगवादी एवं विलासी संस्कृति का परित्याग करना पड़ेगा, विकसित एवं विकासशील सभी देशों को कंधे से कंधा मिलाकर पर्यावरण संरक्षण हेतु ईमानदार प्रयास करना पड़ेगा तभी हम अपनी भावी पीढ़ी को एक स्वच्छ एवं सुरक्षित विश्व दे सकेंगे।", 
  "Topic50": "महाशक्तियों के बीच के सम्बन्ध अन्तर्विरोध से भरपूर होते हैं। अभी वह सहयोग दर्शाता है तो कुछ ही समय बाद वह संघर्ष की मौजूदगी की तस्वीर पेश करता है। कुल मिलाकर उनके सम्बन्ध अस्थिरता प्रदर्शित करते हैं। बाइडेन के नेतृत्व में अमेरिका एवं पुतिन के नेतृत्व में रूस एक अरसे से इसी अस्थिर स्थिति को प्रदर्शित करते रहे हैं। एक दौर था जब दोनों नेता अस्थिर सम्बन्धों के दर्शक बने रहे। इसकी गम्भीरता को आप इसी तथ्य से समझ सकते हैं कि अभी कुछ ही समय पहले इनके सम्बन्ध इतने खराब हो गये थे कि पुतिन को अमेरिका से रूसी राजदूत को वापस बुला लेना पड़ा था और अब हालिया वार्ता के बाद राजदूत फिर अमेरिका वापस लौट गये हैं। यहां यह तथ्य काबिलेगौर है कि महाशक्तियों के सम्बन्ध अन्तर्विरोध से भरपूर हुआ करते हैं। जब वैश्विक स्थितियां सामान्य हुआ करती हैं तब यह अन्तर्विरोध महसूस नहीं किये जाते हैं लेकिन जैसे ही स्थितियां असामान्य होती हैं वैसे ही अपने को तीव्रता के साथ उजागर करते हैं। रूस और अमेरिका के रिश्तों पर यही वैश्विक नियम लागू होता है। सम्बन्ध तोडऩे और फिर उसे जोडऩे की हालिया घटनाओं के पीछे यहीं नियम कार्य कर रहा है। नेता तो बस माध्यम का काम करते हैं। इस बुनियादी नियम को नजरअन्दाज करने से वैज्ञानिक नजरिया प्रभावित होता है और लोग गलत एवं मनोगतवादी निष्कर्ष पर पहुंचने के लिए अभिशप्त हो जाते हैं। हकीकत जो भी हो और उसका स्वरूप जो भी हो, फिलहाल दोनों महाशक्तियों के नेता पूर्व स्थिति में लौट गये हैं जिसे विशेषज्ञ सहज, स्वाभाविक एवं नितान्त प्रत्याशित ही मान रहे हैं। लेकिन इसका यह अर्थ नहीं लेना चाहिए कि इन दो महाशक्तियों के बीच के मतभेद समाप्त हो गये हैं। दरअसल उनके मतभेद समाप्त न होकर फिलहाल पृष्ठभूमि में चले गये हैं। उपयुक्त समय आने पर वह मतभेद फिर सतह पर आयंगे और नये स्तर के तनाव का सृजन करेंगे। दोनों महाशक्तियों के नेता इस तथ्य से भली-भांति अवगत हैं कि उनके राष्ट्रीय एवं अन्तरराष्ट्रीय स्वार्थ अलग-अलग हैं। इसलिए वह आगे भी अपनी राजनीतिक भिन्नता प्रदर्शित करते रहेंगे। रूस और अमेरिका दोनों ही करनी में साम्राज्यवादी देश है, कथनी में वह चाहे कुछ भी क्यों कहें। वह अपने प्रभाव क्षेत्रों का विस्तार करते ही रहेंगे। प्रभाव क्षेत्र के विस्तार के क्रम में उनमें छोटे-छोटे टकराव भी होते ही रहेंगे। यह भी सम्भव है कि समय-क्रम में वह छोटे टकराव अपेक्षाकृत बड़े टकराव का रूप धारण लें। साम्राज्यवादी देशों के बीच के टकरावों के अध्ययन और अनुभव से इस निष्कर्ष की पुष्टि होती है। फिलहाल राष्ट्रपति जो बाइडेन और ब्लादिमीर पुतिन ने अपने प्रथम शिखर सम्मेलन का जो २.५ घंटे चली। यह शिखर वार्ता उतनी लम्बी न खिंच सकी जितनी कि उम्मीद की गयी थी। रूसी और अमेरिकी अधिकारियों को इस शिखर सम्मेलन से ज्यादा उम्मीद नहीं रही। रूसी राष्ट्रपति पुतिन ने वैसे उम्मीद जतायी थी कि दोनों नेताओं की बैठक लाभकर साबित होगी। स्पष्ट है कि इस शिखर सम्मेलन के जरिये उम्मीदों का ज्वार लाने की दोनों देशों के राष्ट्रपतियों ने भरपूर पेश की जिसे विशेषज्ञ और विश्लेषक सहज, स्वाभाविक एवं प्रत्याशित ही मान रहे हैं। फिर भी यह बैठक कई दृष्टियों से महत्वपूर्ण तो रही ही। एक तो यह कि दोनों महाशक्तियों के बीच के अंतर्विरोध की धार कुछ समय के लिए कुंठित हो गयी। अब देखना है कि इस सुपर सम्मेलन का विश्व राजनीतिक पटल पर क्या असर होता है। चीन की बढ़ती शक्ति के मद्देनजर यह प्रश्न अतिशय महत्वपूर्ण ही उठता है। फौरी तौर पर राजनीतिक प्रेक्षकों के तबके का मानना है कि यदि दोनों राजनेताओं के इस तरह समीप आने से चीन का सशंकित होना स्वाभाविक ही है। वैसे भी चीन नहीं चाहेगा कि रूस और अमेरिका में दोस्ताना सम्बन्ध बना रहे। अब यह तो समय ही बतायेगा कि इस बाबत हवा का क्या रुख होगा। जहां तक पुतिन का सवाल है वह चीन के साथ दोस्ताना सम्बन्ध बनाये रखने के पक्षधर प्रतीत होते हैं लेकिन अमेरिका का रुख इससे निम्र है। वह चीन को अपना खतरनाक प्रतिद्वंदी मानता है और उसे खुशी होगी यदि पुतिन का रुख भी उसी के जैसा हो जाय। वैसे विशेषज्ञ चुप्पी साधे हुए हैं, जो मुखर है वह चीन विरोधी है और चाहेगा कि पुतिन और बाइडेन चीन के विरुद्ध संयुक्त प्रयास करें। उनके अनुसार मौजूदा दौकी राजनीति का यही मौका है। हकीकत जो भी हो, पुतिन अभी तो चीन विरोधी नहीं है। आगे चलकर क्या होगा यह तो समय ही बता पायेगा। यह भी एक सम्भावना है कि दोनों वैश्विक शक्तियां चीन के मुद्दे पर अलग रुख अपनाये। वैसे पुतिन-बाइडेन वार्ता का अलग से भी महत्व है, क्योंकि यह दो सुपरहावर्स के नेताओं का मिलन है जिसका दूरगामी परिणाम सम्भव है। फिर भी उसकी पूर्व कल्पना अभी से नहीं की जा सकती, क्योंकि वैश्विक राजनीति में फिलहाल अजीब-सी उथल-पुथल मची हुई है। ऐसे दौर में राजनीतिक भविष्यवाणी करना आसान बिल्कुल नहीं है। वैसे इतना स्पष्ट है कि विश्व की राजनीति में पुतिन का महत्व बढ़ रहा है। इस महत्व में अभी और वृद्धि के आसार नजर आ रहे हैं। ऐसे में पुतिन के पक्षधरों की राय में अमेरिकी राष्ट्रपति को दंभ परित्याग पर एक हदतक मजबूर होना पड़ सकता है। वैसे दोनों नेताओं के बीच हुई दृष्टियां वार्ता का एक पक्ष यह भी है कि इससे दो महाशक्तियों के बीच सहयोग का दौर भी शुरू हो सकता है। भले ही यह दौर कितना ही अस्थायी और क्षणभंगुर क्यों न साबित हो। फिर भी यह देखना पड़ेगा कि विश्व की दो महाशक्तियों के राष्ट्रपतियों को किस दिशा में ले जायगा। वैसे ऐसे विशेषज्ञों की कमी नहीं है जो इस मुलाकात के विशेष महत्व देने के पक्ष में नहीं है। लेकिन उनका यह दृष्टिकोण नितानत मनोगतवादी है। उन्हें वैश्विक राजनीति के उतार-चढ़ाव की गहराई में समझ नहीं है। फिर भी दोनों महाशक्तियों के राष्ट्रपतियों की इस मुलाकात को बहुत बढ़ाकर पेश करना गलत होगा। अभी कुछ इन्तजार की जरूरत है ताकि राजनीतिक यथार्थ अपने को और स्पष्ट रूप से प्रकट कर सके। राजनीतिक प्रेक्षकों का वैसे एक तबका ऐसा भी है जो दोनों महाशक्तियों के राष्ट्रपतियों की इस मुलाकात को एक सामान्य घटना करार देता है। हालांकि यदि दोनों देशों के रिश्तों में विद्यमान तनाव को ध्यान में रखा जाय तो इसे सामान्य घटना करार नहीं दिया जा सकता और कुछ नहीं तो यह तो स्पष्ट ही है कि यह मुलाकात ऐसे तो स्पष्ट ही है कि यह मुलाकात ऐसे दौर में हुई है जब एक देश के राष्ट्रपति के सत्ताच्युत होने के बाद वहां दूसरा राष्ट्रपति आया है जो कुछ भिन्नता लिये हुए है। इसके अलावा इस मीटिंग के जो निहितार्थ हैं वे व्यापक हैं भले ही वे बहुत गहन न हो। इस घटना के महत्व को कमतर आंकने वाले प्रेक्षकों ने इस तथ्य को नजरअन्दाज करार दिया है जो भयंकर भूल एवं भटकाव के सिवाय कुछ भी नहीं। दो महाशक्तियों के नेताओं की यह मुलाकात वैसे अन्तरराष्ट्रीय राजनीति के एक महत्वपूर्ण दौर में हुई है जिसे अनेक कारणों से सामान्य दौर नहीं करार दिया जा सकता।", 
  "Topic51": "हांगकांग में लोकतंत्र की हत्या, ऊईघुर मुसलमानों पर अत्याचार एवं हांगकांग के मीडिया मुजल जैक मा को हिरासत में लिये जाने को लेकर चीन की भत्र्सना की जा रही है। कहा जा रहा है कि चीन अंतरराष्ट्रीय कानूनों के उल्लंघन में अपनी जनता के मानवाधिकारों का हनन कर रहा है। इस संदर्भ में १९४८ में संयुक्त राष्ट्र द्वारा अंतरराष्ट्रीय मानवाधिकार घोषणा पत्र की धाराओं पर पुनर्विचार करना चाहिए। घोषणा पत्र की धारा २९ में व्यक्ति के अधिकारों को प्राथमिक बताया गया है यद्यपि यह भी कहा गया है कि व्यक्ति के अधिकारों को समाज के हित में सीमित किया जा सकता है। लेकिन प्राथमिकता व्यक्ति के अधिकारों की ही बनी रहती है। इसका अर्थ यह हुआ कि व्यक्ति विशेष समाज के हितों के विपरीत तब तक काम कर सकता है जब तक सरकार उसके अधिकारों को सीमित न करें। जैसे छात्रों को सिखाया जाय कि चोरी तब तक की जा सकती है जब तक पुलिस न पकड़े। यह न सिखाया जाय कि चोरी करना गलत है। इसी प्रकार घोषणा पत्र कहता है कि व्यक्ति अपने व्यक्तिगत हितों को तबतक बढ़ा सकता है जबतक समाज उसे न रोके। चाणक्य ने कहा था कि व्यक्ति को परिवार के लिए, परिवार को गांव के लिए और गांव को देश के लिए त्याग देना चाहिए। मानवाधिकार घोषणापत्र इसके ठीक विपरीत है। व्यक्ति को प्राथमिक रखा गया है जबकि चाणक्य के अनुसार गांव और देश को प्राथमिक रखा जाना चाहिए। इसलिए इस धारा पर पुनर्विचार करने की जरूरत है। घोषणापत्र की धारा २९-१ में कहा गया है कि व्यक्ति का समाज के प्रति दायित्व है लेकिन इस दायित्व का निर्वाह करना व्यक्ति के लिए अनिवार्य नहीं है। इसलिए व्यक्ति द्वारा समाज के प्रति अपने दायित्व का निर्वाह न भी किया जाय तो भी वह अपने व्यक्तिगत अधिकारों की मांग कर सकता है जैसा कि आतंकवादी करते हैं। इसका परिणाम यह है कि जो व्यक्ति समाज के विपरीत काम करते हैं उनके अधिकारों की रक्षा की जाती है और उनके समाज के विपरीत कार्यों को पर्दे के पीछे छिपा दिया जाता है। घोषणापत्र की धारा २९-३ में कहा गया कि संयुक्त राष्ट्रीय के सिद्धांतों के विरुद्ध कोई व्यक्ति कार्य नहीं करेगा। अब विचार कीजिये कि संयुक्त राष्ट्र के सिद्धांतों में एक प्रमुख सिद्धांत यह है कि सुरक्षा परिषद में पांच स्थायी सदस्य होंगे जिनके पास वीटो पावर होगा। शेष दो सौ देशों को नीचा दर्जा दिया गया है। इसलिए इस असमानता के विरुद्ध आवाज उठाना मानवाधिकार घोषणापत्र के विपरीत है। एक तरफ घोषणापत्र संपूर्ण विश्व के नागरिकों के समान अधिकार की बात करता है और वही घोषणापत्र दूसरी तरफ कुछ विशेष देशों के विशेष अधिकारों को सुरक्षित करता है और संपूर्ण विश्व को इस असमानता के प्रति आवाज उठाने से भी मना करता है। घोषणापत्र की एक प्रमुख विसंगति आर्थिक असमानता को पुष्ट करने की है। धारा १३ में कहा गया कि किसी भी व्यक्ति को अपने देश की सीमा में यात्रा का अधिकार होगा। धारा २१-२ में कहा गया कि देश की सीमाओं में व्यक्ति को सार्वजनिक सुविधाओं के उपयोग का अधिकार होगा। धारा २२ में कहा गया कि हर व्यक्ति को देश की सीमा में सामाजिक सुरक्षा जैसे रोटी, कपड़ा और मकान का अधिकार होगा। प्रश्न यह है यदि संपूर्ण विश्व एक ही है तो इन आर्थिक अधिकारों को देश की सीमा में क्यों बांध दिया गया। यानी राजनीतिक अधिकारों में संपूर्ण विश्व एक है। अमेरिका अथवा चीन मांग कर सकता है कि भारत द्वारा कश्मीर में मानव अधिकारों को बहाल किया जाय लेकिन भारत के नागरिक को चीन में यात्रा करने का अधिकार नहीं होगा, चीन में सामाजिक सुरक्षा का अधिकार नहीं होगा इत्यादि। विषय महत्वपूर्ण है क्योंकि राजनीतिक अधिकारों को अंतरराष्ट्रीय बनाने से अमीर देशों को गरीब देशों में दखल करने का अवसर मिल जाता है जबकि आर्थिक अधिकारों को सीमा के अंदर बांध देने से अमीर देश अपनी अमीरी को सुरक्षित रख सकते हैं। इस पृष्ठभूमि में हमें चीन द्वारा मानवाधिकारों के हनन को समझना चाहिए। चीन की सरकार अपने नागरिकों के प्रति उदार दिखती है। नागरिकों के मानवाधिकारों का हनन और जनहित वहां साथ चलता दीखता है। अमेरिका के एडलमैन ट्रस्ट द्वारा २०१९ के एक अध्ययन में पाया गया कि चीन के ९० प्रतिशत नागरिक अपनी सरकार में विश्वास रखते हैं तुलना में अमेरिका के केवल ३९ प्रतिशत नागरिक अपनी सरकार में विश्वास रखते हैं। हावर्ड यूनिवर्सिटी के ऐश सेंटर फॉर डेमोक्रेटिक गवर्नेंस ने २०११ एवं २०१६ में चीन के नागरिकों का सर्वेक्षण किया था और पाया गया कि २०११ में ६१ प्रतिशत लोग स्थानीय सरकार को जनता की समस्याओं के प्रति संवेदनशील मानते थे, २०१६ में यह बढ़कर ७४ प्रतिशत हो गया। २०११ में ४५ प्रतिशत नागरिक मानते थे कि स्थानीय अधिकारी अमीरों के लिए काम करते हैं, २०१६ में यह घटकर ४० प्रतिशत हो गया। २०११ में ३२ प्रतिशत लोग मानते थे कि स्थानीय अधिकारियों द्वारा नाजायज वसूली की जाती है, २०१६ में यह घटकर २३ प्रतिशत हो गया। इन आंकड़ों से स्पष्ट है कि चीन की जनता अपनी सरकार से संतुष्ट तो है ही, बल्कि संतुष्टि का स्तर बढ़ रहा है। इसलिए यह कहना तर्कसंगत नहीं लगता कि चीन अपनी जनता के मानव अधिकारों का उल्लंघन कर रहा है क्योंकि किसी भी अधिकार या कानून का अंतिम उद्देश्य जनता का सुख है। यदि चीन की जनता अपनी सरकार के प्रति सकारात्मक एवं आशान्वित है तो चीन की सरकार द्वारा अपनी जनता के मानव अधिकारों के उल्लंघन पर हमें पुनर्विचार करना चाहिए। फिर भी यह सही है कि चीन द्वारा अपनी जनता के मानव अधिकारों का हनन किया जा रहा है जैसा हांगकांग में। लेकिन साथ ही चीन द्वारा अपनी जनता के सुख पर भी ध्यान दिया जा रहा है। इसलिए हमें संभवत: मानवाधिकारों को सरकार के चरित्र के आधार पर देखना चाहिए। जिन देशों की जनता को अपनी सरकार पर भरोसा नहीं है जैसे अमेरिका की जनता को उन देशों में मानवाधिकारों को सख्ती से लागू करना चाहिए। लेकिन जहां देश की सरकार अपनी जनता के प्रति संवेदनशील है और उनके सुखका ध्यान रखती है वहां मानवाधिकारों का उपयोग जनता के सुख के हनन के लिए भी किया जा सकता है। अत: अंतरराष्ट्रीय मानवाधिकार घोषणापत्र को मूलत: उन देशों पर लागू किया जाना चाहिए जिनकी जनता अपनी सरकार के प्रति नकारात्मक है जैसे अमेरिका में केवल ३९ प्रतिशत लोग अपनी सरकार पर विश्वास रखते हैं।", 
  "Topic52": "मनोनुकूल वक्तव्य प्रिय लगते हैं। हम सब वरिष्ठों के वक्तव्य सुनते हैं। वक्ता कभी-कभी हमारे मन की बात भी कहते हैं। वक्ता मूलत: अपने मन की बात करते हैं लेकिन उसके मन की बात हमारे मन से मिलती है। हम प्रसन्न होते हैं। हम मनोनुकूल वक्तव्य सुनकर ही वक्ता से प्रभावित होते हैं। दूसरे से प्रभावित होने का मुख्य कारण हमारा स्व-भाव ही होता है लेकिन हमारा स्वभाव निरपेक्ष नहीं है। प्रकृति में कोई भी सत्ता निरपेक्ष नहीं। प्रकृति का प्रत्येक अंश परस्परावलम्बन में है। सभी मनुष्य पदार्थ हैं। सबका शरीर पदार्थ है लेकिन इस पदार्थ में प्राण भी है। प्राण प्रत्यक्ष नहीं है। मनुष्यों की गतिविधि से प्राण स्पंदन का पता चलता है। एडिंगटन ने लिखा है कि सोच-विचार के प्रथम चरण में समझता था कि विश्व एक पदार्थ है। बाद में ज्ञात हुआ कि जगत पदार्थ नहीं विचार है। जगत वास्तव में एक विचार है। लेकिन इस विचार में भी पदार्थ का साझा है। यह जिस सीमा तक पदार्थ है, उस सीमा तक विज्ञान का विषय है। इसके बाद विचार है। तब इसका विषय दर्शन है। दर्शन के निष्कर्ष भिन्न-भिन्न होते हैं। हमारी दार्शनिक अनुभूतियां भी भिन्न-भिन्न होती हैं। हमारे मन की मूल अनुभूति निर्णायक होती है। सभी मनुष्य अपनी मूल अनुभूति के प्रभाव में होते हैं अर्थात् स्वयं प्रभावित। भारतीय परम्परा में वृद्धावस्था सम्माननीय है। वृद्धों के पास जीवन जगत के अनुभव होते हैं। हम ऋषियों के काल्पनिक चित्र बनाते हैं। चित्रों में बुढ़ापे के रंग भरते हैं। ऋषियों के युवा चित्र नहीं मिलते। हम ऋषियों की वृद्धावस्था को अनुभव एवं अनुभूति से जोड़ते हैं। हम देवों के भी काल्पनिक चित्र बनाते हैं। श्रीकृष्ण के चित्र को नाचते गाते, रासलीला करते देखते हैं। श्रीकृष्ण संपूर्ण अस्तित्व धारण करते हैं। उनकी शैशवास्था एवं तरुणाई मोहित करती है। हम भारतवासी तरुण, ईश्वर पसंद हैं। श्रीराम मर्यादा पुरुषोत्तम कहे गये हैं। श्रीकृष्ण और श्रीराम भारतीय अध्यात्मिक के चित्त के प्रतीक हैं। वह सतत् युवा हैं। नयी तकनीकी से सबका चित्र बनाना सर्वसुलभ हैं। युवा का चित्र सुंदर हो सकता है लेकिन युवा बने रहने की समय-सीमा है। चित्र स्थिर होते हैं। तरुणाई का चित्र वृद्धावस्था से भिन्न होता है। कोई हमेशा युवा नहीं रह सकता। बुढ़ापा आता ही है। बाल श्वेत होते हैं। दांत साथ छोड़ जाते हैं। बाल काला रंगने की तकनीक आ गयी है। शिशु की सुन्दरता दिव्य होती है और तरुण की भी। लेकिन इनके पास अनुभव नहीं है। जीवन के अनुभव वृद्धावस्था में पूर्ण होते हैं। बुढ़ापा जीवन की सांझ है। इस सांझ का अपना सौन्दर्य है। अनुभवी वृद्ध अपनी ही अनुभूति से प्रभावित होते हैं। समाज सेवक दूसरों की सेवा को श्रेष्ठ बताते हैं। यह यश देती है लेकिन दूसरों की सेवा करना स्वाभाविक नहीं है। कोई भी दूसरा हमारे स्व का भाग नहीं होता। हमारे जीवन का अंतर्तम् हिस्सा स्व है। बहुत लोग घर छोड़कर संन्यासी हो जाते हैं। भारत में संन्यासी आदरणीय हैं। हम उन्हें घर-परिवार त्यागते हुए देखते हैं। घर-परिवार सब के प्राथमिक राग हैं। ऐसे राग स्वाभाविक हैं। पारिवारिक राग को त्यागने वाले वस्तुत: अपने विचार के लिए ही सक्रिय होते हैं। अपने विचार के लिए कर्म करना स्वाभाविक है। दूसरों का हित साधन स्वाभाविक नहीं है। हमारा स्व सतत् विस्तारमान भी हो सकता है। हम इकाई हैं और अस्तित्व अनंत। स्वयं को अनंत का भाग जान लेने से दूसरापन समाप्त हो जाता है। समूचा अस्तित्व हमारे स्व का भाग हो जाता है। तब हमारे द्वारा किये जाने वाले सभी कार्य हमारे अपने कार्य हो जाते हैं। भारतीय चिंतन में स्व के लिए काम करना स्वार्थ कहा जाता है। इसी तरह संपूर्ण अस्तित्व के लिए काम करना परमार्थ है। परमार्थ स्वार्थ का ही अनंत विस्तार है। स्वार्थ प्रारम्भ है और परमार्थ अंतहीन अंत। अस्तित्व का स्वभाव महत्वपूर्ण है। प्रकृति के गुण अपना प्रभाव डालते हैं। यह बात कपिल के सांख्य दर्शन में है। मनुष्य और प्रकृति के मध्य अंतर्विरोध भी होते हैं। सामाजिक अंतर्विरोध  स्वभाव के अनुसार जीने में बाधक हैं। इस व्यथा से पीडि़त कुछ लोग भक्ति की शरण में जाते हैं। भक्ति के लिए दो की जरूरत पड़ती है। पहला उपास्य और दूसरा उपासक या भक्त। भक्ति आराध्य के समक्ष संपूर्ण आत्मसमर्पण है। तमाम भक्त अराधना में नाचते-गाते भी हैं। भक्ति-सूत्रों के अनुसार इस काररवाई में निजता समाप्त हो जाती है। भक्त और भगवान एक हो जाते हैं। संन्यास इससे भिन्न है। संन्यासी प्राय: सांसारिक, सामाजिक आचार-शास्त्र नहीं मानते। वह संसार और समाज की विसंगतियों के प्रभाव में नहीं आते। जान पड़ता है कि वह स्वयं अपने स्वभाव में ही जीते हैं और स्वभाव अध्यात्म है। संन्यासी सम्माननीय हैं। ज्ञान-मार्गी ज्ञान को सर्वोच्च मानते हैं। माना जाता है कि ब्रह्म के जानकार ब्रह्म हो जाते हैं। बौद्धिक लोग तमाम न्नेतों से सूचनाएं एकत्रित करते हैं। उनका विश्लेषण एवं विवेचन करते हैं। जगत् गतिशील है। संसार में प्रतिपल घटनाएं एवं दुर्घटनाएं हैं। राजनीतिक गतिविधियों के अम्बार हैं। अंतर्ताना (इंटरनेट) तकनीकी में सूचनाओं का विस्फोट है। यहां शोध की बड़ी सुविधा है। लेकिन बोध की कोई सुविधा नहीं है। सूचना और ज्ञान में मूलभूत अंतर है। अस्तित्व की दृश्य एवं अदृश्य काररवाई और उससे मनुष्य का सम्बंध, ज्ञान है। इसके लिए स्वयं का बोध जरूरी है। ज्ञानी पूर्वज, जीवन और मृत्यु के रहस्यों के अनावरण में संलग्न थे। उन्होंने मनुष्य और ब्रह्माण्ड की संरचना एक समान बतायी है। शतपथ ब्राह्मण के रचनाकार मनुष्य की संरचना पर आश्चर्यचकित थे। लिखा है कि मनुष्य को कौन जानता है? मेरा विनम्र मत है कि मनुष्य को केवल स्वयं प्रभावित मनुष्य ही जान सकता है। हम स्वयं को जानकर ही अस्तित्व का ज्ञान पा सकते हैं। मनुष्य-शरीर की बात अलग है। चिकित्सा-विज्ञानी शारीरिक संरचना जानते हैं, लेकिन मनुष्य-मस्तिष्क की तमाम जानकारियां अब भी अधूरी हैं। मनुष्य जटिल संरचना है। मनुष्य का अंत:करण भी अज्ञेय है। इसे पूरी तरह नहीं जाना गया। मेरे मन में इसको लेकर तमाम प्रश्न हैं- मेरे चित्त में क्रोध का केन्द्र कहां है? मनोभावों का उद्भव कैसे होता है? हम गलत कर्म के लिए लज्जित होते हैं। प्रश्न है कि लज्जित होने की काररवाई का संचालन कैसे होता है? शरीर में प्रेम का केन्द्र क्या है? क्या प्रेम हमारी भौतिक गतिविधि है? क्या प्रेम वास्तव में कोई घटना है? क्या प्रेम होता है? क्या प्रेमभाव आध्यात्मिक है? स्वयं द्वारा किये गये किसी कार्य पर पश्चाताप होने की गतिविधि का केन्द्र क्या है? सौन्दर्यबोध का कारण क्या है? हम रूप, रस, गंध से क्यों और कैसे प्रभावित होते हैं? आस्था और श्रद्धा भी प्रत्यक्ष नहीं है। यहां सारे प्रश्न-प्रतीक व्यक्ति-व्यक्ति भिन्न हैं। सभी व्यक्ति लज्जित नहीं होते। सभी मनुष्य प्रेमी नहीं होते। सभी व्यक्ति पश्चाताप नहीं करते। सबके स्वभाव भिन्न हैं। स्वभाव ही महत्वपूर्ण है। स्वभाव की भिन्नता के कारण प्रत्येक मनुष्य अनूठा और अद्वितीय है। कोई भी मनुष्य दूसरे जैसा नहीं है। स्वभाव का प्रभाव दर्शनीय है और विवेचन-विश्लेषण के योग्य भी है। विवेचन भी एक कर्म है। क्या इसका प्रेरक तत्व स्वभाव है। स्वभाव ही महत्वपूर्ण है।", 
  "Topic53": "अमेरिका और रूस दोनों महाशक्तियां एक-दूसरे के मुकाबले काफी ताकतवर थीं और लगता भी नहीं था कि एक-दूसरे की ताकत में कभी कोई कमी पड़ेगी। परन्तु ७० का दशक आते-आते रूस कमजोर पड़ता गया और पड़ोस के जिन देशों पर उसने नियंत्रण कर रखा था वह देश धीरे-धीरे रूस से किनारा कर आजाद होते गये। आर्थिक दृष्टि से भी रूस कमजोर पडऩे लगा। सामरिक दृष्टि से भी वह अमेरिका के सामने बौना होता गया। संकट की इस घड़ी में भारत ने गुटनिरपेक्षता की नीति अपनायी। अमेरिका और पश्चिम के देशों ने भारत की गुटनिरपेक्ष नीति का मजाक उड़ाया। परन्तु हर संकट की घड़ी में रूस ने भारत का साथ दिया। सुरक्षा परिषद में और बाहर भी रूस ने आगे बढ़कर भारत का साथ दिया। परन्तु ७० का दशक आते-आते रूस कमजोर पड़ गया। भारत ने रूस का साथ फिर भी नहीं छोड़ा। इस बीच एशिया-प्रशान्त क्षेत्र में चीन का दबदबा बढ़ता गया। चीन के बढ़ते दबदबे को देखकर अमेरिका के कान खड़े होते गये। रूस का बहुत बड़ा भाग जो साईबेरिया के पास स्थित है वहां चीन की सीमा लगती है जहां १४ करोड़ चीनी रहते हैं। जबकि रूस के वहां मात्र एक करोड़ निवासी रहते हैं। रूस को कमजोर पड़ता देखकर चीन इस क्षेत्र पर अपना दावा ठोकता रहा है जिसे रूस सिरे से खारिज और नापसन्द करता है। इस बीच रूस और अमेरिका की तनातनी बहुत बढ़ गयी। उन्हीं दिनों में ओबामा प्रशासन ने एशिया-प्रशान्त क्षेत्र की नीति की स्थापना की। इस दौरान जो बाइडेन अमेरिका के उपराष्ट्रपति थे और ब्लादिमिर पुतिन रूस के प्रधान मंत्री थे। इन दोनों नेताओं के बीच एक बार तो मुलाकात हुई थी। परन्तु उसके कोई सकारात्मक परिणाम नहीं निकले। इस बीच चीन ने एशिया-प्रशान्त क्षेत्र में अपना दबदबा बहुत मजबूत कर लिया। जब पुतिन राष्ट्रपति हुए तब लाचार होकर अमेरिका को पाठ पढ़ाने के लिए उन्होंने चीन से दोस्ती कर ली। परन्तु चीन की विस्तारवादी नीति को पुतिन अच्छी तरह समझते थे। इसलिए उन्होंने मौके की नजाकत को भांपते हुए अमेरिका से हाथ मिलाना उचित समझा। पुतिन के सलाहकारों ने भी पुतिन को यह सलाह दी थी कि पुरानी कटुता को भूलकर नये सिरे से अमेरिका के साथ सबंध स्थापित किये जायं। उधर अमेरिका ने भी एशिया-प्रशान्त क्षेत्र में चीन की बढ़ती हुई ताकत को देखकर रूस ने अच्छे संबंध स्थापित करना ही उचित समझा। कुछ वर्षों पहले अमेरिका और रूस के संबंध इतने खराब हो गये थे कि दोनों देशों ने एक-दूसरे के यहां से अपने-अपने राजदूज और राजनयिकों को अपने देशों में वापस बुला लिया। परन्तु जैसे-जैसे समय बीतता गया दोनों देशों ने यह महसूस किया कि चीन उन देशों का असली दुश्मन है। इसीलिए चीन से पीछा छुड़ाने के लिए दोनों देशों के नेताओं ने आपस में हाथ मिलाना ही उचित समझा। समय की नजाकत को देखते हुए अमेरिकी राष्ट्रपति जो बाइडेन और रूस के राष्ट्रपति ब्लादिमिर पुतिन ने जेनेवा में एक-दूसरे से मिलना तय किया। यह मुलाकात दोनों नेताओं की जेनेवा में हुई जिस पर सारी दुनिया की निगाहें टिकी हुई थी। इस बैठक के शुरू में पुतिन ने अमेरिकी राष्ट्रपति जो बाइडेन की भूरि-भूरि प्रशंसा करते हुए कहा कि अमेरिका के पूर्व राष्ट्रपति डोनाल्ट ट्रम्प से उनकी नीति एकदम भिन्न हैं और सही मायने में अमेरिका के नये राष्ट्रपति जो बाइडेन रूस से सच्ची मित्रता कायम करना चाहते हैं। इस बैठक में दोनों देशों के नेताओं ने अनेक आपसी मतभेद के मुद्दों पर चर्चा करते हुए उन्हें सुलझाने का प्रयास किया। सबसे बड़ी बात यह हुई कि दोनों देशों के नेताओं ने फैसला किया कि पुरानी कटुताओं को भूलकर दोनों देश एक-दूसरे के देशों में अपने दूतावास खोल देंगे और एक-दूसरे के यहां अपने राजदूत और राजनयिकों को फिर से नियुक्त कर देगें। दोनों नेताओं ने यह तय किया कि विभिन्न क्षेत्रों में वह मिलकर काम करेंगे और किसी भी हालत में अन्य देशों की गुप्तचरी को बढ़ावा नहीं देंगे। हाल के वर्षों में अमेरिका और रूस के बीच इतने मधुर संबंध कभी नहीं रहे थे। अंतरराष्ट्रीय राजनीति के जानकारों का कहना है कि इस जेनेवा शिखर वार्ता में बहुत ज्यादा उपलब्धि नहीं भी हुई लेकिन यह तो निश्चित रूप से हुआ कि जमी हुई बर्फ पिघलना शुरू हो गयी। इसके असली मायने यह थे कि दोनों देश अन्दर ही अन्दर एशिया-प्रशान्त क्षेत्र में चीन के दबदबे से आशंकित थे। उन्हें यह पता था कि यदि चीन एक बार किसी क्षेत्र को हड़प लेता है या किसी क्षेत्र में अपने पैर जमा लेता है तो आसानी से वह वहां से नहीं निकलता है। अब सारा संसार इस बात को समझ गया है कि चीन की मंशा तीसरे विश्वयुद्ध को शुरू करने की है और कोई न कोई बहाना कर सारे संसार पर अपना आधिपत्य स्थापित करने की मंशा रखता है। पिछले वर्षों में जो कुछ भी हुआ हो परन्तु आज की तारीख में रूस और अमेरिका दोनों से भारत के मित्रवत् संबध हैं। कल क्या होगा यह कहना कठिन है। परन्तु यदि चीन दोनों देशों को आंख दिखाता रहा तो वह दिन दूर नहीं जब अमेरिका, रूस और भारत मिलकर चीन का मुकाबला करेंगे। शीतयुद्ध के बाद ऐसा लग रहा था कि अमेरिका और रूस में अब भविष्य में कभी मित्रवत् संबंध स्थापित नहीं होंगे। परन्तु धीरे-धीरे रूस की आर्थिक स्थिति खराब होती गयी और वह उन देशों पर नियंत्रण नहीं रख सका, जिन्हें वह अपने खेमे में रखे हुए था। रूस को कमजोर देखकर उसके अन्य मित्र देश भी उसका साथ छोड़ते गये। रूस की हालत तब मजबूत हुई जब पुतिन ने सत्ता संभाली और संसार को यह विश्वास होता गया कि पुतिन के नेतृत्व में रूस फिर से एक शक्तिशाली देश बन जायगा। भारत आज भी अपनी जरूरत के ५६ प्रतिशत सामरिक हथियार रूस से ही खरीदता है। इसलिए रूस के साथ बना रहना भारत की मजबूरी ही नहीं आवश्यकता भी है। भारत की मित्रता को देखकर संसार के अन्य देश भी रूस के खेमे में आने लगे हैं। यदि निकट भविष्य में अमेरिका और रूस दोनों महाशक्तियों के सही अर्थ में मित्रवत् संबंध रहे तो यह भारत सहित दुनिया के अन्य देशों के लिए अत्यन्त ही सुखद होगा। रूस की हालत पहले से बहुत कमजोर हो गयी थी। परन्तु रूस ने धीरे-धीरे अपनी हालत मजबूत की है और एशिया प्रशान्त क्षेत्र के देशों से वह पहले की तरह ही अपने मित्रवत् संबंध कायम कर रहा है। बदली हुई परिस्थितियों में देर या सबेर अमेरिका और रूस भारत को साथ लेकर चीन का मुकाबला करेंगे। सारे संसार की आंखें रूस और अमेरिका की इस नयी-नयी मित्रता पर टिकी हुई हैं और लोग बड़ी उत्सुकता से इस बात का इन्तजार कर रहे हैं कि अब आगे क्या होगा?", 
  "Topic54": "राष्ट्रप्रेम और देशभक्ति राष्ट्ररत्न शिवप्रसादजी के जीवन के हर तन्तु में विद्यमान रही है। समाज और राष्ट्र की सेवा आपका व्रत रहा है। आपने पराधीनता के बन्धन को तोडऩे के लिए जो संघर्ष किया और जितना कष्ट झेला, उसकी मिसाल मिलना कठिन है। जीवन के घनघोर संकट के समय भी आप सत्य, न्याय और देशप्रेम की भावना से विचलित नहीं हुए। एक ओर जहां विदेशी सत्ता को उखाड़ फेंकने के लिए संघर्ष तेज किया, वहीं दूसरी ओर देश को एकता के सूत्र में बांधने के लिए कमजोरियों को दूर करने का प्रयास भी किया। आपका विश्वास था कि इससे जनता में आत्मविश्वास और आत्मबल उत्पन्न किया जा सकता है। देश में जो राजनीतिक, आर्थिक और सामाजिक परिस्थितियां थीं वे स्वराज्य और राष्ट्रीय जागरण के मार्ग में बाधक थीं। देश की अपनी भाषा समृद्ध नहीं थी, समाज रूढि़वादी था, सम्प्रदायिकता का जहर फैलता जा रहा था। आपने सामाजिक बुराइयों के विरुद्ध संघर्ष का बीड़ा उठाया। जन्म तिथि पर आप जैसे महान विभूति को शत-शत प्रणाम। मूर्धन्य राष्ट्ररत्न श्री शिवप्रसाद गुप्त महान देशभक्त और स्वतन्त्रता संग्राम के नायक थे। मातृभूमि की स्वतन्त्रता और गौरववृद्धि के लिए असीम उत्साह, सर्वस्वत्याग और उत्सर्ग की भावना के साथ आपने जिस तरह राष्ट्रीय संग्राम का नेतृत्व किया, उसकी दूसरी मिसाल मिलना कठिन है। आपकी स्वराज्य और राष्ट्रनिर्माण की परिकल्पना व्यापक और बहुत गहरी रही है। राष्ट्रप्रेम और देशभक्ति आपके जीवन के हर तन्तु में विद्यमान रही है। राष्ट्र के गौरववर्धन और भारतीयों के गरिमामय जीवन के लिए इस महापुरुष ने अपने तन-मन-धन से जो किया, वह वन्दनीय है। ज्ञानमण्डल, आज, काशी विद्यापीठ और भारत माता का मन्दिर आपकी अक्षय कीर्ति के साक्षी हैं। भारत की स्वतन्त्रता का संकल्प कैसे साकार हो, इस चिन्तन में निमग्न राष्ट्ररत्न गुप्तजी ने विश्व भ्रमण किया और स्वतन्त्र राष्ट्रों की राजनीतिक, सामाजिक और आर्थिक उन्नति का अवलोकन किया। विश्व यात्रा के समय आप केवल स्वतन्त्रता का स्वप्न ही नहीं देख रहे थे अपितु भारत के राष्ट्रीय विकास योजनाओं की भी परिकल्पना करते थे। कभी स्वतन्त्रता का सोल्लास उपभोग करते नागरिकों को देख आपको भारतीयों की दुर्दशा पर ग्लानि होती थी तो कभी भावुक हो जाते थे। एक ऐसा ही क्षण मिस्र की यात्रा के समय आया जब पांच हजार वर्ष बाद भी शवों को सुरक्षित देखकर आपका मन स्पंदित हो उठा। आपने अपनी पुस्तक पृथ्वी प्रदक्षिणा में अपने मनोभावों को शब्दों में इस प्रकार व्यक्त किया है- संसार में वही जाति जीवित रहेगी जो दूसरों के लिए जीती है। हे भारत के निवासियों! क्या तुम्हारा यह दावा सत्य है? यदि सत्य है तो इसका प्रमाण दो, उठो, जागो, प्रभात हो गया। संसार तुम्हारी ओर देख रहा है। तुम संसार को यह सन्देश दो जिसके लिए तुम सदा से जीवित हो और सर्वदा जीवित रहना चाहते हो। जीवित शक्ति का प्रमाण मुर्दे नहीं देते किन्तु जीवित व्यक्ति ही देते हैं। आपके इस सन्देश का उद्देश्य गुलामी की जंजीर में जकड़े भारत के सुप्त जनमानस को जागृत करना रहा है। विश्व यात्रा कर स्वदेश लौटने पर राष्ट्ररत्न गुप्तजी ने तीन महान कार्य किये- ‘ज्ञानमण्डल, आज और काशी विद्यापीठ की स्थापना। इनके माध्यम से देश के स्वतन्त्रता आन्दोलन को जो बल मिला, वह भुलाया नहीं जा सकता है। सन् १९२०-२१ में जब महात्मा गांधी ने असहयोग आन्दोलन शुरू किया तब राष्ट्ररत्न गुप्त जीने उनके आन्दोलन में अपने को समर्पित कर दिया। गांधी जी ने सरकार की सहायता से चलने वाले स्कूलों के बहिष्कार का आह्वान किया था। सरकारी नौकरी छोडऩा और अदालतों का बहिष्कार कर वकील भी देश की सेवा में संलग्न हों, यह भी असहयोग आन्दोलन का हिस्सा था। गांधी जी ने हिन्दी के प्रचार-प्रसार पर बल दिया ताकि वह देश की राष्ट्रभाषा बन सके। वे कहते थे कि जिस देश की अपनी भाषा नहीं वह गूंगा है। राष्ट्ररत्न गुप्तजी ने असहयोग के सभी कार्यक्रमों को अपनाया पर विशेषकर शिक्षण संस्थाओं के बहिष्कार तथा हिन्दी के प्रचार-प्रसार के लिए आपने समर्पित भाव से कार्य किये। आपने आज के माध्यम से जहां जनता में स्वाभिमान जाग्रत किया वहीं त्याग और बलिदान के लिए उसे प्रेरित भी किया। स्वतन्त्रता आन्दोलन में आज ने जो योगदान किया, वह स्वर्ण अक्षरों में अंकित करने योग्य है। उन दिनों काशी विद्यापीठ राष्ट्रीय आन्दोलन का केन्द्र बिन्दु बन गया था। सरकारी सेवा छोड़कर आन्दोलन में कूदने वाले व्यक्तियों के लिए यह पालन-पोषण स्थल बन गया। सरकारी सेवा त्याग कर डाक्टर सम्पूर्णानन्द और वकालत छोड़कर आचार्य नरेन्द्रदेव काशी विद्यापीठ में आ गये। पूर्व प्रधान मन्त्री लालबहादुर शास्त्री काशी विद्यापीठ से सम्बद्ध थे। अन्य कितने ही लोग काशी विद्यापीठ से जुड़े, उन सभी को राष्ट्ररत्न गुप्तजी ने ससम्मान आश्रय प्रदान किया। भारत माता का अनोखा मन्दिर आप की अनन्य राष्ट्रीयता का प्रतीक है। इन कार्यों से आपकी महानीयता सहज ही प्रमाणित हो जाती है। राष्ट्ररत्न गुप्त जी ने एक ओर जहां विदेशी सत्ता को उखाड़ फेंकने के लिए संघर्ष तेज किया, वहीं दूसरी ओर देश को एकता के सूत्र में बांधने के लिए कमजोरियों को दूर करने का प्रयास भी किया। आपका विश्वास था कि इससे जनता में आत्मविश्वास और आत्मबल उत्पन्न किया जा सकता है। देश में जो राजनीतिक, आर्थिक और सामाजिक परिस्थितियां थीं वे स्वराज्य और राष्ट्रीय जागरण के मार्ग में बाधक थीं। देश की अपनी भाषा समृद्ध नहीं थी, समाज रूढि़वादी था, सम्प्रदायिकता का जहर फैलता जा रहा था। आपने सामाजिक बुराइयों के विरुद्ध संघर्ष का बीड़ा उठाया। अछूतोद्धार के लिए आन्दोलन का सूत्रपात किया। विधवा विवाह और अन्तरजातीय विवाह को प्रोत्साहित किया। इतना ही नहीं, स्वतन्त्रता और राष्ट्रोन्नति के लिए आप देश को एकता के सूत्र में बांधना परम आवश्यक मानते थे। इसके लिए आपने अथक प्रयास किया। देश की महान विभूति राष्ट्ररत्न गुप्तजी अपनी दानशीलता और उदारता के लिए तो प्रसिद्ध थे ही राष्ट्र की स्वतन्त्रता के लिए बलिदानियों के प्रति आप में अनुपम सम्मान भी था। १३ अप्रैल, १९१९ के वैशाखी पर्व पर जलियांवाला हत्याकाण्ड से आप अत्यन्त मर्माहत थे। आप उस दिवस को देश का महान दिवस मानते थे। राष्ट्ररत्न शिव प्रसाद जी जब फ्रांस में थे, उनको कांग्रेस अध्यक्ष जवाहरलाल नेहरू और श्री श्रीप्रकाशजी का पत्र मिला। आप यूरोप यात्रा बीच में ही समाप्त कर स्वदेश लौट आयें। काशी पहुंचते ही आप असहयोग आन्दोलन में कूद पड़े। टाउनहाल की सार्वजनिक सभा को सम्बोधित करते हुए आपने जनता को अन्तिम बलिदान के लिए प्रस्तुत रहने का आह्वान किया। देश में नमक कानून तोडऩे का आन्दोलन उस समय जोर-शोर से चल रहा था। राष्ट्ररत्न शिव प्रसादजी का नेतृत्व मिलते ही जनता में जोश आ गया। चौक थाना के सामने नमक कानून को तोड़ा गया। जगह-जगह इसकी पुनरावृत्ति हुई। लाठी और गिरफ्तारी का दौर-दौरा भी इसे नहीं रोक सका। केवल काशी ही नहीं, पूरे युक्त प्रान्त (उत्तर प्रदेश) में नमक सत्याग्रह फैल गया। राष्ट्ररत्न शिव प्रसादजी को गिरफ्तार कर लिया गया। एक वर्ष कारावास की सजा के बाद आप २६ जनवरी, १९३१ को रिहा हुए। लेकिन लक्ष्य की सिद्धि के बिना चैन कहां? ब्रिटिश सरकार के काले कानून के विरोध में कांग्रेस कार्य समिति ने दिसम्बर १९३१ में नये सिरे से सत्याग्रह आरम्भ करने का प्रस्ताव पारित किया। फिर क्या था दमनचक्र चल पड़ा। महात्मा गांधी, सरदार पटेल, सुभाषचन्द्र बसु आदि राष्ट्रीय नेता गिरफ्तार कर लिये गये। सरकारी दमन के विरोध में ५ जनवरी, १९३२ को देश में हड़ताल का आह्वान किया गया। काशी भला कैसे अछूती रह सकती थी। राष्ट्ररत्न शिवप्रसादजी और डाक्टर सम्पूर्णानन्द आदि प्रमुख नेता गिरफ्तार कर लिये गये। प्रात: काल पुलिस दल शिवप्रसादजी की गिरफ्तारी के लिए सेवा उपवन पहुंचा। प्राय: आधे घण्टे में आप स्नान, सन्ध्योपासन आदि से निवृत्त होकर बाहर आये। आपकी सहधर्मिणी ने आप को तिलक लगाया। आपने उक्त अवसर पर बुलन्द आवाज में सन्देश देते हुए कहा कि काशी की जनता को इस बार की लड़ाई में सब कुछ न्यौछावर कर देना चाहिए जिससे स्वतन्त्रता मिले बिना यह बन्द न हो और यही हुआ। बाद में १८ जनवरी को बनारस के तत्कालीन सिटी मजिस्ट्रेट चन्द्रमणि की इजलास में बन्दियों के मामले की सुनवाई हुई। इस अवसर पर राष्ट्ररत्न शिव प्रसादजी ने जिस निर्भीकता से अपना वक्तव्य दिया, वह उत्सर्ग की भावना से ओतप्रोत रहा है। पिता का नाम पूछने पर आपने कहा कि मैंने जुर्म किया है, मेरे पिता के नाम से इसका कोई सम्बन्ध नहीं है। आपने कहा कि मैं जात-पात नहीं मानता। जनता को उभाडऩा मेरा पेशा है। मैं पब्लिक एजीटेटर हूं। मैं इस सरकार को नहीं मानता। इसलिए कानून मेरे ऊपर लागू नहीं है। ४ तारीख को मैं सभा में मौजूद था। मुझे इस तमाशे (मामले की सुनवाई) में भाग लेना नहीं है। वस्तुत: यह आपकी उग्र क्रान्तिकारिता, अदम्य साहस और क्षमता का परिचायक है। सभी बन्दी धारा १८८ के अन्तर्गत दोषी करार दिये गये। राष्ट्ररत्न शिवप्रसादजी और सम्पूर्णानन्द को छ:-छ: मास सपरिश्रम कारावास तथा दो-दो सौ रुपये जुर्माने का दण्ड दिया गया। १९३० के आन्दोलन के समय आपने कांग्रेस शिविर के लिए लक्खी चौतरा स्थित अपनी कोठी दे दी और कार्यकर्ताओं के भोजन की व्यवस्था भी की गयी थी। वास्तव में राष्ट्ररत्न शिव प्रसादजी राष्ट्रीय स्वाधीनता संग्राम के महान नायक थे। आजादी की लड़ाई आपने जिस साहस और शौर्य के साथ लड़ी, उसका उदाहरण दुर्लभ है। आप सजा पूरी करने के बाद जुलाई १९३२ में जेल से मुक्त हुए। लेकिन जब देश में जनता पर अत्याचार हो रहा हो, जनभावनाओं का दलन किया जा रहा हो, राष्ट्ररत्न शिव प्रसाद जी कैसे विश्राम कर सकते थे। आपने १७ अगस्त को जनता के दमन की सरकारी नीति के विरोध में विशाल जुलूस का नेतृत्व किया। आपको पुन: गिरफ्तार कर एक वर्ष कैद की सजा दी गयी और लखनऊ जेल भेज दिया गया। यह जेल यात्रा आपके लिए घातक सिद्ध हुई। आप पक्षाघात से पीडि़त हो गये। अक्तूबर में आपको जेल से मुक्त कर दिया गया। काशी में सुयोग्य वैद्यों ने राष्ट्ररत्न शिवप्रसादजी की चिकित्सा की पर आपका स्वास्थ्य नहीं सुधरा। फिर भी आप अपने शिव संकल्प से नहीं डिगे। पहियेदार कुर्सी पर बैठकर काशी विद्यापीठ जाते और कांग्रेस के कार्यों में भी सम्मिलित होते थे। आपके निवास स्थान पर कांग्रेस के नेता, क्रान्तिकारियों और समाजसेवियों का तांता लगा रहता था। जरूरतमन्दों की मुक्तहस्त से सहायता करते थे। पर १९३७ में अपनी एकमात्र सन्तान पुत्री के निधन और कुछ समय के बाद सहधर्मिणी की मृत्यु ने आपका मनोबल तोड़ दिया। कुछ ही वर्ष के बाद २४ अप्रैल, १९४४ को आपने महाप्रयाण किया। वस्तुत: भारतीय स्वतन्त्रता संग्राम के निर्णायक दौर का आरम्भ १९३० से ही शुरू हुआ। अंग्रेज सरकार ने इसे दबाने की जितनी भी कोशिश की उतनी ही तेजी से यह उग्र होता गया। बनारस इस आन्दोलन का एक प्रमुख केन्द्र बन गया था। देशभर के स्वतन्त्रता सेनानी यहां आते और राष्ट्ररत्न शिव प्रसादजी से मुलाकात करते, परामर्श करते और जरूरत होने पर आर्थिक मदद भी प्राप्त करते थे। सविनय अवज्ञा सत्याग्रह ने विदेशी शासन की चूलें हिला दी और इसके लिए आपने अपना सर्वस्व त्याग कर जो योगदान किया, वह भारतीय स्वतन्त्रता के इतिहास में स्वर्णाक्षरों में अंकित रहेगा। राष्ट्रप्रेम और देशभक्ति राष्ट्ररत्न शिवप्रसादजी के जीवन के हर तन्तु में विद्यमान रही है। समाज और राष्ट्र की सेवा आपका व्रत रहा है। आपने पराधीनता के बन्धन को तोडऩे के लिए जो संघर्ष किया और जितना कष्ट झेला, उसकी मिसाल मिलना कठिन है। जीवन के घनघोर संकट के समय भी आप सत्य, न्याय और देशप्रेम की भावना से विचलित नहीं हुए। आपकी स्वराज्य और राष्ट्रनिर्माण की परिकल्पना व्यापक और बहुत गहरी रही है। आपने राष्ट्र के गौरववर्धन और भारतीयों की गरिमा की प्रतिष्ठा के लिए अपने तन-मन-धन से जो कुछ किया, वह वन्दनीय है। आपका विलक्षण व्यक्तित्व रहा है और कालजयी कृतित्व है। आपकी स्मृति सदा जीवित-जागृत रहेगी और प्रेरणा का अजस्र स्रोत बनी रहेगी। जन्मदिन पर आप जैसे महान विभूति को शत-शत प्रणाम।", 
  "Topic55": "हम बापू का ७३वां शहदत दिवस के रूप में भावभीनी श्रद्धांजलि देते हुए महान वैज्ञानिक आइंस्टीन के उस विचार को याद करते हैं, जिसमें उन्होंने गांधीजी के बारे में कहा था कि आनेवाली नस्लें शायद ही यकीन कर पायें कि हाड़-मांस से बना कोई ऐसा व्यक्ति भी इस धरती पर चलता-फिरता था। अपने सकारात्मक विचारों से पूरी दुनिया को प्रभावित कर सत्य और अहिंसा के मार्ग पर चलने पर प्रेरित करने वाले गांधीजी सभी का समग्र विकास करने में यकीन रखते थे। महान विद्वान टालस्टास, रस्किन और थोरो से प्रभावित गांधीजी अहिंसा के सबसे बड़े प्रवर्तक थे। उन्हें बापू पहली बार सुभाषचन्द्र बोस ने कहा था। गांधीजी सभी परिस्थितियों में सत्य और अहिंसा का पालन करने के लिए सभी को प्रेरित किया और सादगी जीवनचर्या से अपना पूरा जीवन साबरमती आश्रम में गुजारा। अहिंसा परमो धर्म: के सिद्धान्त को अपना कर समूचे विश्व को सत्य और अहिंसा के मार्ग पर चलने के लिए प्रेरित किया। सविनय अवज्ञा, दलित आन्दोलन, चम्पारण सत्याग्रह तथा भारत छोड़ो आन्दोलन आदि के माध्यम से भारत को अंग्रेजों से मुक्त कराया। गांधीजी हमेशा कहते थे कि कमजोर व्यक्ति कभी माफी नहीं मांगते, श्रम करना तो ताकतवर व्यक्ति की विशेषता है। एक राजनीतिक चिन्तक के रूप में गांधीजी के विचारों की जड़ें नैतिकता और आध्यात्मिकता में ही थी। गांधीजी का विचार था कि हमें सत्य और अहिंसा को मात्र व्यक्तिगत आचरण का विषय नहीं बनाना चाहिए, बल्कि समूहों, समाजों, राष्ट्रों के व्यवहार की वस्तु भी बननी चाहिए। मेरा एकमात्र यही इच्छा है कि चूंकि अहिंसा आत्मा का गुण है इसलिए सभी को उसका पालन करना चाहिए। अहिंसा एक ऐसी ज्योति है जिसके द्वारा सत्य का दर्शन किया जा सकता है, क्योंकि अहिंसा के बिना सत्य की खोज करना और प्राप्त करना असम्भव है। गांधी विश्व शान्ति के हिमायती तथा मानवता के सच्च भक्त थे। विश्व इतिहास में आज कोई ऐसा पुरुष नहीं, जिसने कण से लेकर परमात्मातक एक भाव से आचार और विचार किया हो। गांधी जी देश की आजादी के लिए कई बार जेल गये। अपने महान और उत्कृष्ट व्यक्तित्व रूपी आदर्श और महान जीवन की विरासत के जरिये वह पूरी दुनिया को प्रेरित कर रहे हैं और भारत को वैश्विक पहचान भी दिखायी। आज विश्व में चल रहे अदृश्य युद्ध को जड़ से समाप्त करने के लिए गांधी विचारधारा को अपनाकर ही सफलता पायी जा सकती है। महात्मा गांधी की पुण्यतिथि पर आज हम उन्हें याद कर रहे हैं लेकिन सबसे ज्यादा महत्वपूर्ण प्रश्न यही है कि गांधीजी के विचारों की प्रासंगिकता आज वर्तमान समय में कितनी है। क्योंकि ऐसा लगने लगा है कि हम गांधीजी को और उनके विचारों को विस्मृत करते जा रहे हैं। साथ ही समूचे विश्व के सामने ज्वलन्त समस्याओं के समाधान में भी उनके सिद्धान्तों का प्रयोग कम होता जा रहा है। यही वजह है कि आज पूरा विश्व तृतीय विश्वयुद्ध के कगार पर खड़ा है। वास्तव में क्या गांधीजी ने भावी भारत और भावी विश्व की यही तस्वीर बनायी थी। निश्चित तौर पर आज हमें अन्धानुकरण के संकीर्ण मार्ग से थोड़ा हटकर इस दिशा में गहन विचार करने की आवश्यकता है, क्योंकि राष्ट्रीय और अन्तरराष्ट्रीय स्तर पर बढ़ती हुई बेरोजगारी, आतंकवाद, जाति एवं धर्म के बीच गतिरोध, जाति एवं नस्ल की वैमनस्यता, आर्थिक विषमताओं से उभरती आर्थिक नूतन प्रवृत्तियों एवं अस्थिरता में गांधीजी के राजनीतिक, सामाजिक, धार्मिक एवं आर्थिक विचारधारा आज वर्तमान समय में काफी ज्यादा प्रासंगिक हो सकती है। निश्चित तौर पर हम कह सकते हैं कि आधुनिक युग में गांधी दर्शन हमारी जीवनशैली से धीरे-धीरे दूर होता जा रहा है। यही वजह है कि सर्वत्र झूठ, धोखाधड़ी, हिंसा, अन्याय, अत्याचार, स्वार्थ और पूर्वाग्रह से ग्रसित परिस्थितियां देखने को मिलती है। जहां विदेशी गांधीवाद को अपनाने पर बल दे रहे हैं वहीं, भारत में गांधीवाद धीरे-धीरे अपना प्रभाव खोता जा रहा है। यकीनन भारत में गांधीवाद की प्रासंगिकता पर एक प्रश्नचिह्न लग चुका है जो निश्चित ही चिन्तनीय प्रश्न है। इस बात से यकीनन इनकार नहीं किया जा सकता कि आज के आधुनिक युग में जहां चारों तरफ कट्टरवाद, आतंकवाद तथा असहिष्णुता का बोलबाला है। ऐसे में गांधीजी के विचार, सिद्धान्त पूर्व की तुलना में आज अत्यधिक प्रासंगिक है। विश्व शान्ति और विश्वयुद्ध, आध्यात्म और भौतिकवाद, लोकतन्त्र एवं अधिनायकवाद के मध्य पूरे विश्व में चल रहे अदृश्य युद्ध को जड़ से समाप्त करने के लिए गांधीवादी विचारधारा को अपनाकर ही सफलता पायी जा सकती है। महात्मा गांधी के विचार, सिद्धान्त आज विश्व के लिए प्रेरणास्रोत है। उन्होंने साबित किया कि दृढ़ संकल्प, अदम्य साहस के सहारे दुनिया में कुछ भी सम्भव है। परब्रह्म को निरंकार कहकर हम किसी नये मत का प्रचार नहीं कर रहे जिसे वेदों शास्त्रों में निरंकार कहकर पुकारा गया है, हम उसे ही निरंकार के नाम से याद करते हैं। निराकार और निरंकार में केवल भाषा का ही अन्तर है। अर्थ दोनों का एक ही है। यह निरंकार प्रभु पत्ते-पत्ते, डाली-डाली में समाया हुआ है। कोई जगह ऐसी नहीं, जहां यह शक्ति विद्यमान न हो। आजतक जितने भी पीर-पैगंबर अवतार हुए हैं और हमारे जितने भी धर्म ग्रंथ हैं, सभी यही बताते हैं कि यह निरंकार, यह दातार हमारे अंग संग है। हमारी आंखों से भी नजदीक है। यह परमात्मा, जिसे अपने-अपने समय पर संतों, महापुरुषों ने भिन्न-भिन्न नाम से याद किया, किसी ने इसे अल्लाह का नाम दिया, किसी ने इसे गॉड कहकर पुकरा और किसी ने इसे वाहेगुरु का नाम दिया, यह परमात्मा एक ही है। इस निराकार परब्रह्म परमात्मा को सद्गुरु की कृपा से जो जान लेता है, इसीका ध्यान करता है, इस शक्ति के मुकाबले प्रकृति की किसी अन्य शक्ति को महत्ता नहीं देता, वही निरंकारी है। निरंकार प्रभु को जानने मानने वाले इन भक्तों के संघटन को संत निरंकारी मिशन के नाम से जाना जाता है। सर्वशक्तिमान, सर्वव्यापी परमात्मा का कोई आकार नहीं। इसीलिए इसे निरंकार (निराकार) कहा जाता है। वह स्वयं सारी सृष्टि का मालिक है, सारी ताकतों का मालिक है, सर्वत्र समाया हुआ है। कण-कण में है, हर जगह मौजूद है, पत्ते-पत्ते में है, डाली-डाली में है। फिर भी हमारे मन में अज्ञानता के कारण इस की गैरहाजिरी है। इस कारण हम एक-दूसरे से खाहमखा की बहस में पड़ जाते हैं। यह एक ही ताकत है, एक ही सत्ता है। कोई इसको विठोवा कह रहा है, कोई इसे परमात्मा तो कोई निराकार कह रहा है। कोई इसे वाहेगुरु, कोई अल्लाह तो कोई राम कह रहा है। अनेक नाम इस प्रभु के हैं, सत्ता एक ही है। इस एक को न जानने के कारण ही हम दूसरे को खाहमखा बेगाना मान बैठते हैं और संकीर्णताओं में पड़ जाते हैं। एक ही ताकत है, एक ही मालिक है और एक ही नूर है हर एक में वास कर रहा है। ऐसे इस एक को एक करके जाने, एक कर के मानें, तब सही मायनों में हम एक हो पायंगे। इसी परमात्मा की महिमा गाते हुए संत कहते हैं कि हे प्रभु तू बेअंत है, तू बेमिसाल है। तेरी कृपा से ही हम सजे हुए हैं। तेरी कृपा से ही हमें सब कुछ प्राप्त हो रहा है। सृष्टि की सारी कायनातकी तू ही रचना करने वाला है, तू ही पालना करने वाला है। इसका अंत भी तेरे हाथ में है। जैसे आप जानते है कि ब्रह्मा, विष्णु, महेश यह तीनों ही रूप परमात्मा के हैं। यह निराकार परमात्मा घट-घट में समाया हुआ है। इसका कोई आदि अंत नहीं पाया जा सकता। यह कल भी था, आज भी है और आगे भी रहेगा।", 
  "Topic56": "भारत में जब भी लोकतंत्र और संसदीय प्रणाली की चर्चा होती है, उसका स्रोत ब्रिटिश सरकार को ही जाता है। वर्तमान संसदीय प्रणाली आधारित हमारा लोकतंत्र लगभग ब्रिटिश प्रणाली पर आधारित है। जिस तरह ब्रिटेन में कॉमन सभा और लार्ड सभा के रूप में दो सदन है वैसे ही हमारे यहां लोकसभा एवं राज्यसभा है। अंग्रेजों की पूरी कल्पना और उसका साकार रूप हमेशा भारत को उपनिवेश बनाये रखने और अपने शासन को हर हाल में सुरक्षित रखने की कुटिल नीतियों पर केंद्रित थी। यह बात सही है कि जिन लोगों के हाथों में कांग्रेस का नेतृत्व था उनमें अनेक ब्रिटेन की शासन प्रणाली से प्रभावित थे और उसी के अनुरूप अपने यहां के लोकतंत्र की कल्पना करते थे। यदि जमीनी स्तर पर थोड़ा साहस करके उसे अपनाने की कोशिश होती तो भारत का राजनीतिक स्वरूप आज कुछ अलग होता। हम २६ जनवरी को गणतंत्र दिवस अवश्य मनाते हैं। इसके ऐतिहासिक कारण हैं। भारत में जब भी लोकतंत्र और संसदीय प्रणाली की चर्चा होती है हमेशा उसका स्रोत ब्रिटिश सरकार को ही माना जाता है। इसमें दो राय नहीं कि वर्तमान संसदीय प्रणाली आधारित हमारा लोकतंत्र लगभग ब्रिटिश या वेस्टवेस्टमिंस्टर प्रणाली पर ही आधारित है। जिस तरह ब्रिटेन में कॉमन सभा और लार्ड सभा के रूप में दो सदन है वैसे ही हमारे यहां लोकसभा एवं राज्यसभा है। चुनाव की प्रणाली भी लगभग समान है। शासन प्रणाली में ब्रिटिश राजवंश के संवैधानिक प्रधानता को अलग कर दें तो वह भी लगभग समान है। हमारे यहां भी प्रधानमंत्री को जिस तरह के अधिकार है लगभगव ही अधिकार ब्रिटेन के प्रधानमंत्री को है। देखा जाय तो जहां भी संसदीय लोकतंत्र है वहां मोटामोटी यही स्वरूप है। कहीं अध्यक्षीय प्रणाली है तो वहां राष्ट्रपति प्रमुख है, कहीं प्रधान मंत्री प्रमुख है। कई देशों में राजवंश के प्रति सम्मान के कारण अब भी उन्हें संवैधानिक प्रमुख बनाकर रखा गया है। वास्तव में दुनियाभर में उपनिवेश फैलाने एवं राज करने के कारण शासन प्रणाली पर ब्रिटिश प्रणाली का प्रभाव है। हालांकि अमेरिका अपने को सबसे पुराना लोकतंत्र कहता है लेकिन ब्रिटेन का मानना है कि हमारे यहां तो उससे काफी पहले से लोकतंत्र की व्यवस्थाएं रही है। हम यहां इस विवाद में नहीं पडऩा चाहेंगे लेकिन यदि भारत की ओर लौटें तो यह मान लेना दुर्भाग्यपूर्ण होगा कि हमारे यहां लोकतंत्र ब्रिटिश उपनिवेशवाद की देन है। लंबे समय तक कांग्रेस के सर्वमान्य नेता माने गये महात्मा गांधी स्वयं इस बात को नहीं स्वीकार करते थे कि ब्रिटेन की संसदीय प्रणाली ऐसी है जिस की नकल पर हमारे यहां की लोकतांत्रिक व्यवस्था कायम की जाय। वह उसे वास्तविक लोकतंत्र नहीं मानते थे। उन्होंने स्वयं ग्राम स्वराज्य की परिकल्पना की थी। यह ग्रामस्वराज और कुछ नहीं सनातन काल से भारत में चली आ रही विकसित और समृद्ध लोकतांत्रिक प्रणाली का ही संशोधित रूप था। उन्होंने अपने हिंद स्वराज में ब्रिटिश प्रणाली की आलोचना करते हुए ईश्वर से प्रार्थना की थी कि यह प्रणाली हमारे देश में न आये। यह सही है कि बाद के काल में जब निश्चित हो गया कि स्वतंत्रता मिलनी निश्चित है तो कांग्रेस ने संसदीय प्रणाली को ही अंगीकार करने का निर्णय किया। कांग्रेस के आंतरिक चुनाव तक उसके अनुसार होने लगे। १९०९ और १९१९ और १९३५ के कानूनों के अनुसार संपन्न चुनावों में अलग-अलग पार्टियों ने भाग लिया। आम मान्यता यही है कि उसी का विस्तारित रूप आजादी के पहले अंतरिम सरकार रूप में मिला। लॉर्ड माउंटबेटन को हमने गवर्नर जनरल बनाये रखा। कहा जाता है कि पंडित जवाहर लाल नेहरू मानते थे कि भारत को स्वतंत्रलोकतांत्रिक व्यवस्था को दृढ़ करने के लिए थोड़े समय उनके अनुभव का लाभ उठाना चाहिए। माउंटबेटन के सुझाव या मार्गनिर्देशों का पालन करना हमारे आवश्यक है। यहां दूसरा सवाल भी उठता है कि हमारे आस-पड़ोस में ही आज कई स्वतंत्र देश ब्रिटिश उपनिवेश रहे हैं। वहां भारत की तरह संसदीय लोकतंत्र इस रूप में पल्लवित पुष्पित क्यों नहीं हुई। पाकिस्तान अफगानिस्तान का उदाहरण हमारे सामने है। पाकिस्तान से टूटकर बना बंगलादेश में अब जाकर संसदीय लोकतंत्र को सहजता से स्वीकार करने की ओर अग्रसर हुआ है। एक समय चीन से लेकर ताइवान तक ब्रिटेन का शासन था। आज चीन कम्युनिस्ट निरंकुशता अपना चुका है। यह तथ्य अपने आप में कई धारणाओं पर नये सिरे से विचार करने की आवश्यकता महसूस कराते हैं। यह सच है कि अंग्रेजों के आगमन के समय भारत में अनेक राजे-रजवाड़े, नवाब, सुल्तान आदि थे। इनमें से ज्यादातर में लोकतंत्र का दिग्दर्शन आपको नहीं हो सकता। हालांकि उस साल में भी कुछ ऐसे राजा अवश्य हुए जिन्होंने राजतंत्र की छत्रछाया में ही थोड़ी-बहुत लोकतांत्रिकता को बनाये रखा। इस शासन प्रणाली का कोई एक ही स्वरूप हर काल में, हर परिस्थिति में, हर भौगोलिक परिस्थिति में उपयुक्त नहीं हो सकता। लोकतंत्र का भी कोई एक ही तस्वीर सर्वकालिक, सार्वभौमिक, सार्वदेशिक नहीं हो सकता। यह दुर्भाग्य है कि विश्व पर पश्चिमी देशों के वर्चस्व के कारण लोकतंत्र की एक ही प्रणाली को लोकतंत्र मान लिया गया है। जिस देश में वह प्रणाली है उसे लोकतांत्रिक कहा जायगा और जहां नहीं है उसे नहीं कहा जायगा। भारत में वैदिककाल से ही शासन में लोक की भागीदारी या लोक के विचारों की अभिव्यक्ति, लोकमानस को समझने और उसके अनुसार कार्य करने की प्रणालियां रहीं हैं। वैदिककाल में ऋग्वेद में हम सभा और समिति की चर्चा सुनते हैं। उनका चुनाव भी होता था। आप प्राचीन धर्म ग्रंथों को देख लीजिये रामायण से महाभारत में भी लोकतंत्र का अस्तित्व दिखाई देता है। महात्मा बुध के आसपास भारत में जो १६ जनपद थे उनमें कई में तत्कालीन परिवेश के अनुसार लोकतांत्रिक प्रणाली आपको दिखाई देगी। लिच्छवी गणराज्य की तो सर्वत्र चर्चा होती है लेकिन उसके परे भी लोकतंत्र के संकेत है। इस्लाम आक्रमण से लेकर अंग्रेजों के जाने तक भारत की परपरागत रूप से विकसित और समृद्ध होती व्यवस्थाओं को अवश्य शक्ति के बल पर मटियामेट करने की कोशिश हुई। काफी हदतक हुई भी। लेकिन बीज रूप में गांवों के स्तर पर यह व्यवस्था नष्ट नहीं हो सकी। गांव अपने नेतृत्व के लिए अलग-अलग नामों से प्रधान, पंच, सरपंच आदि का निर्वाचन करते रहे। आपको अनेक ऐतिहासिक प्रमाणों, आख्यानों में, विदेशियों द्वारा लिखे गये भारत संबंधी विवरणों, कथा-कहानियों में पंचायतों की सभाओं उनमें लिए जानेवाले निर्णयों, किसी विवाद पर होने वाली पंचायतों और फैसलों के विवरण मिलते हैं। यदि भारत में लोकतंत्र था ही नहीं तो यह सब व्यवस्थित रूप से कैसे संभव हो पा रहा था। इस्लामिक शासन भी जाकर निचले स्तर के लोकतांत्रिक एवं उस पर निर्भर आर्थिक, सामाजिक, सांस्कृतिक और शैक्षणिक व्यवस्थाओं को ध्वस्त नहीं कर सके। हां, अपनी मजहबी व्यवहार तथा निष्ठुरता से उनमें विभाजन पैदा किया, उनको को कमजोर किया। अंग्रेजों ने अवश्य इन्हें खत्म करने की पूरी कोशिश की। कुछ हद तक उसमें सफल भी हुए। उदाहरण के लिए उन्होंने १७९४ में जमीनों की तीन व्यवस्थाएं कायम कर गांवों की आर्थिक क्षमता एवं स्वायत्तता को भी नष्ट करने का कदम उठाया। इसका भयानक असर हुआ। जो जमींदार वर्ग पैदा हुआ उसने सदियों से चली आ रही पंचायतों की स्वतंत्र प्रणाली को जमीन संबंधी दिये गये अपने निरंकुश अधिकारों के द्वारा देश के अनेक भागों में कमजोर कर दिया। उसे भ्रष्ट और पंगु बनाने में कामयाबी हासिल की। किंतु यह गांव के लोकतांत्रिक संस्कार और चरित्र को पूरी तरह नष्ट या खत्म करने में सफल नहीं हुए। कहने का तात्पर्य है कि लोकतंत्र हमारा मूल संस्कार रहा है हमारे चरित्र में ही लोकतांत्रिकता विद्यमान है। उसके अंश हमेशा जमीन पर सक्रिय रहे हैं। इसी कारण आजादी के बाद हमने सभी वयस्कों को मतदान का अधिकार दिया। जिस ब्रिटेन को दुनिया के लोकतंत्र की जननी कहा जाता है वहां महिलाओं को १९०२ में मतदान का अधिकार मिला। अंग्रेजों ने अवश्य अपने शासनकाल में मतदान के लिए अलग-अलग अर्हंताएं तय कीं। जाति, संप्रदाय, शिक्षा, उम, संपत्ति, पेशा आदि। यह बताता है कि लोकतंत्र की उनकी अवधारणा संपूर्ण थी ही नहीं। उनकी पूरी कल्पना और उसका साकार रूप हमेशा भारत को उपनिवेश बनाये रखने और अपने अपने शासन को हर हाल में सुरक्षित रखने की कुटिल नीतियों पर केंद्रित थी। इस नाते यह मानना गलत होगा कि हमें लोकतंत्र ब्रिटेन ने दिया। यह बात सही है कि जिन लोगों के हाथों कांग्रेस का नेतृत्व था उनमें अनेक ब्रिटेन की शासन प्रणाली से प्रभावित थे और उसी के अनुरूप अपने यहां के लोकतंत्र की कल्पना करते थे। उन्होंने उसे ही साकार किया। गांधीजी का ग्राम स्वराज उन्हें दूर की कल्पना लगती थी। हालांकि जमीनी स्तर पर विद्यमान होने के कारण यदि थोड़ा साहस करके उसे अपनाने की कोशिश होती तो भारत का राजनीतिक स्वरूप आज कुछ अलग होता। हम २६ जनवरी को गणतंत्र दिवस अवश्य मनाते हैं। इसके ऐतिहासिक कारण हैं। लेकिन यह मान लेना कि २६ जनवरी, १९३० को ही वास्तव में भारत में स्वतंत्र होने और अपनी शासनप्रणाली स्थापित करने का विचार किया सही नहीं है। इसी तरह यह भी सही नहीं कि हमारा सम्पूर्ण लोकतांत्रिक व्यवस्थाएं एवं व्यवहार ब्रिटेन की देन है।", 
  "Topic57": "देश में २०२४ में लोकसभा के चुनाव के मद्देनजर तीसरे मोर्चे के गठन को लेकर विपक्षी दलों में सुगबुगाहट शुरू हो गयी है। राष्ट्रवादी कांग्रेस पार्टी (राकांपा) के प्रमुख शरद पवार के दिल्ली आवास पर हाल में हुई, विपक्षी दलों के नेताओं की बैठक को इसी दिशा में बड़ा कदम माना जा रहा है। हालांकि इस बैठक का मकसद मौजूदा राजनीतिक हालात और देश की जर्जर अर्थव्यवस्था पर चर्चा करना बताया गया था। माना जा रहा है कि इस बैठक के बहाने अलग-थलग पड़े विपक्षी दलों को एक-दूसरे के करीब लाने और २०२४ में राष्ट्रीय स्तर पर सशक्त मोर्चा तैयार करने की संभावनाओं को टटोलने का प्रयास किया गया। पवार के घर बैठक आयोजित कराने में राष्ट्रीय मंच के संयोजक एवं पूर्व केन्द्रीय मंत्री यशवंत सिन्हा और चुनावी रणनीतिकार प्रशांत किशोर की अहम भूमिका रही। पश्चिम बंगाल के हाल के विधानसभा चुनाव में मोदी और भाजपा को पटकनी देकर ममता बनर्जी को जिस प्रकार तीसरी बार शानदार विजय हासिल हुई है, इससे पीके काफी उत्साहित हैं। हालांकि उत्तर प्रदेश अवश्य इसके लिए अपवाद रहा। उत्तर प्रदेश के कांग्रेस नेताओं के भारी विरोध के चलते पार्टी पीके के सुझावों को जमीन पर नहीं उतार सकी, इसलिए वहां पीके चुनाव जिताने में नाकाम साबित हुए। पीके की प्रभावी रणनीति से चुनावी बाजी मारने के बाद ममता बनर्जी का उन पर इतना ज्यादा विश्वास हो गया है कि उन्होंने पीके की सेवाओं को २०२६ तक के लिए बढ़ा दिया है। बंगाल के चुनाव नतीजों से राज्यों को भी मजबूत संदेश गया है कि क्षेत्रीय दल यदि चाह लें तो हिम्मत जुटाकर मोदी को हरा सकते हैं। समझा जाता है कि तृणमूल कांग्रेस नेता और पूर्व केन्द्रीय मंत्री यशवंत सिन्हा और सफल रणनीतिकार पीके ममता बनर्जी को तीसरे मोर्चा का चेहरा बनाकर मोदी के सामने २०२४ में एक मजबूत विकल्प के रूप में पेश करना चाहते हैं। चूंकि इतनी बड़ी राजनीतिक लड़ाई को ममता के लिए अकेले लड़ पाना संभव नहीं है, इसलिए देश के कद्दावर और अनुभवी नेता शरद पवार को भी इसमे शामिल किया गया है। ऐसा प्रतीत होता है कि तीसरे मोर्चे की परिकल्पना करने वाले रणनीतिकार ममता बनर्जी को मोर्चे का नेता और पवार को इसके संयोजक के रूप में पेश करना चाहते हैं। गौरतलब है कि देश में केंद्रीय सरकारों के खिलाफ अब तक कई बार राष्ट्रीय स्तर पर मोर्चे बन चुके हैं। लेकिन इसकी विशेषता यह रही कि कभी यह सफल रहा तो कभी असफल। १९८९ में जनता दल, असमगण परिषद, तेलुगू देशम पार्टी और द्रमुक को मिलाकर स्व.विश्वनाथ प्रताप सिंह के नेतृत्व में पहली बार राष्ट्रीय मोर्चा बना। इसके संयोजक स्व. एन.टी. रामाराव थे। राष्ट्रीय मोर्चा ने भाजपा, वामदलों और निर्दलीयों के सहयोग से केंद्र में सरकार का गठन किया और वी.पी. सिंह प्रधान मंत्री बने। लेकिन भाजपा के समर्थन वापस लेने और जनता दल की आपसी फूट के चलते १९९० में सरकार गिर गयी। वी.पी. सिंह २ दिसम्बर १९८९ से १० नवंबर १९९० तक प्रधान मंत्री रहे। वी.पी. सिंह की सरकार गिरने के बाद कांग्रेस के समर्थन से युवा तुर्क चन्द्रशेखर प्रधान मंत्री बने। उनकी सरकार १० नवंबर १९९० से २१ जून १९९१ तक रही। १९९६ में कामरेड स्व. हरकिशन सिंह सुरजीत के प्रयास से सात दलों को मिलाकर केंद्र में एक बार फिर संयुक्त मोर्चा बना। कांग्रेस और माकपा का बाहर से समर्थन लेकर एच. डी. देवेगौड़ा प्रधान मंत्री बने। १९९७ में प्रधान मंत्री बदलने की कांग्रेस की मांग के चलते देवेगौड़ा को इस्तीफा देकर हटना पड़ा। देवेगौड़ा २१ जून १९९६ से २१ अप्रैल १९९७ तक प्रधान मंत्री रहे। इसके बाद इंद्रकुमार गुजराल प्रधान मंत्री बने। फिर १९९८ में कांग्रेस के समर्थन वापस लेने कारण संयुक्त मोर्चा बिखर गया। गुजराल २१ अप्रैल १९९७ से १९ मार्च १९९८ तक प्रधान मंत्री रहे। स्व. जयललिता ने अब्दुल कलाम को दूसरी बार राष्ट्रपति बनाने के लिए २००७ में संयुक्त राष्ट्रीय प्रगतिशील गठबंधन की घोषणा की। अब्दुल कलाम के चुनाव लडऩे से पीछे हट जाने से न कई समीकरण टूट गये। इसके बाद उनका यह मोर्चा भी बिखर गया। सत्ता का स्वाद चख चुके देवेगौड़ा ने २००९ में गैर-कांग्रेस, गैर-भाजपा दलों को मिलाकर एक बार फिर मोर्चा बनाने का प्रयास किया, लेकिन उन्हें सफलता नहीं मिली। सवाल यह है कि देश की मौजूदा राजनीतिक परिस्थिति में कांग्रेस के नेतृत्व वाले संप्रग और भाजपा के राजग, इन दो बड़े मोर्चों के रहते, क्या देश में राष्ट्रीय स्तर पर कोई तीसरा मोर्चा बन सकता है। गौरतलब है कि इस समय राष्ट्रीय मंच को आगे करके तीसरा मोर्चा बनाने की जो कवायद शुरू है, इसके बारे में पहले कहा गया था कि इस मोर्चे से कांग्रेस को बाहर रखा जायगा, लेकिन अब पीके कह रहे हैं कि कांग्रेस के बिना भाजपा के खिलाफ कोई ताकतवर मोर्चा नहीं बन सकता। विपक्षी दलों के नताओं की बैठक के दो दिन बाद शरद पवार ने भी कहा कि कांग्रेस के बिना कोई मोर्चा बन नहीं सकता है। यह बात अब किसी से छिपी नहीं रही कि अपनी लगातार घटती ताकत और सिकुड़ते आधार के कारण कांग्रेस राष्ट्रीय स्तर पर किसी मोर्चे का नेतृत्व करने में समर्थ नहीं है। मौजूदा परिस्थिति में अपने कमजोर नेतृत्व के कारण कांग्रेस भले ही संप्रग का प्रभावी तरीके से नेतृत्व नहीं कर पा रही है, लेकिन चुनाव के बाद किसी भी दल या मोर्चे की सरकार बनाने में वह महत्वपूर्ण भूमिका निभा सकती है। यद्यपि भाजपा के नेतृत्व वाले राजग के मुकाबले इस समय राष्ट्रीय स्तर पर कोई नया मोर्चा बनाना बहुत मुश्किल है। लेकिन पवार अपने संपर्कों के चलते भाजपा से नाराज और कांग्रेस से निराश दलों को अपने साथ जोड़कर और ममता बनर्जी को आगे करके भाजपा के मुकाबले एक प्रभावी मोर्चा अवश्य खड़ा कर सकते हैं। राजद, तृणमूल कांग्रेस, राकांपा, सपा, नेशनल कांन्फ्रेंस और रालोद सहित छोटे-बड़े करीब आठ दल इस मोर्चे में शामिल हो सकते हैं। लेकिन मात्र इन दलों के सहयोग से केंद्र में सरकार नहीं बन सकती। सरकार बनाने के लिए शिवसेना, बसपा और द्रमुक को भी साथ में लेना जरूरी है। शिवसेना और बसपा का इस मोर्चे में शामिल होना संदिग्ध है। क्योंकि जब से उद्धव ठाकरे प्रधान मंत्री मोदी से दिल्ली में बंद कमरे में चर्चा करके लौटे हैं, तब से अटकलें लगायी जा रही हैं कि अब वह कांग्रेस और राष्ट्रवादी कांग्रेस पार्टी से मुक्ति पाना चाहते हैं। संभव है कि शिवसेना महाराष्ट्र का अगला विधानसभा और लोकसभा का चुनाव भाजपा के साथ मिलकर लड़े। यही स्थिति उत्तर प्रदेश में बसपा की है। बसपा लगातार सांघटनिक रूप से कमजोर होती जा रही है। पार्टी ने जिन नौ विधायकों को कुछ समय पहले निष्कासित किया था, वह सभी सपा में शामिल होने के लिए आवेदन लिए अखिलेश के दरवाजे पर खड़े हैं। ऐसी स्थिति में बसपा को भाजपा का ही एकमात्र सहारा है। इसके पहले भाजपा के सहयोग से उत्तर प्रदेश में मायावती मुख्य मंत्री की कुर्सी संभाल चुकी हैं। इसलिए बदले राजनीतिक समीकरणों के चलते इस नये मोर्चे में शिवसेना और बसपा के शामिल होने की संभावना न के बराबर है। यदि ममता बनर्जी के नेतृत्व और पवार के मार्गदर्शन में देश में कोई नया राष्ट्रीय मोर्चा बनता है तो आज की परिस्थिति में बढ़ती महंगी, बेरोजगारी, पेट्रोल, डीजल, रसोई गैस की बढ़ती कीमतों और महिला सुरक्षा जैसे ज्वलंत मुद्दों पर इसे देश भर में भारी जनसमर्थन मिल सकता है। सवाल यह है कि ममता यदि चेहरा बनती हैं तो उन्हें भाजपा विरोधी सभी दलों का आसानी से समर्थन हासिल हो सकता है, यहां तक कि कांग्रेस भी उनको समर्थन देने पर विचार कर सकती है। लेकिन यदि पवार इसका चेहरा बनते हैं तो छोटे दलों का तो उन्हें आसानी से समर्थन मिल जायगा लेकिन कांग्रेस उन्हें समर्थन देगी, यह स्पष्ट तौर पर नहीं कहा जा सकता। हां, इतना जरूर है कि पवार के सभी दलों में मित्र हैं और उनका देश भर में व्यापक संपर्क है। इसके साथ ही उनके पास अच्छा-खासा राजनीतिक और प्रशासनिक अनुभव है। इस बात में संदेह नहीं कि अपने संपर्कों के आधार पर और ममता बनर्जी को आगे करके वह मोदी और भाजपा के खिलाफ देश में एक तगड़ा मोर्चा खड़ा करके २०२४ में उन्हें कड़ी शिकस्त दे सकते हैं।", 
  "Topic58": "यह संसार पुरुषों और महिलाओं दोनों से मिलकर बना है और इस संसार को खुबसूरत और श्रेष्ठ बनाने के लिए दोनों का साथ रहना जरूरी है। दुनियाभर में यदि सभी औरतों को अपनी क्षमता विकसित करने की आजादी मिल जाय तो यहां बहुत सारी महिलाएं विदुषी, संत, कवि और चित्रकार होंगी। वह औरतें न केवल दुनिया में महिलाओं के विकास में साझेदारी बढ़ायंगी, बल्कि वह संपूर्ण संसार की गुणवत्ता बढ़ायंगी। वह पुरुषों को नया दृष्टिकोण भी प्रदान करेंगी। आदमी किसी भी वस्तु को एक ही नजरिये से देखता है परन्तु महिलाएं उसी वस्तु को अलग-अलग नजरिये से देखती हैं। इससे जीवन और भी मूल्यवान हो जायगा। औरतों को पुरुषों के बराबर की आजादी देना और उन्हें अपने व्यक्तित्व के विकास का अवसर देने में महिलाओं और पुरुष दोनों का भला है। उनके जीवन में इतना दुख होता है कि आप उन से किसी भी प्रकार के हास्य की उम्मीद नहीं कर सकते हैं। किसी युद्ध के बारे में बात करने, दुनिया में किसी राजनीतिज्ञ के भाषण सुनने के बजाय यह बेहतर है कि औरत और पुरुष दोनों मिलकर जीवन के उल्लासित हिस्से को देख सकने में समर्थ हों और वह इसका आनन्द लें। पुरुष महिलाओं की निंदा करते हैं और उसे दबाते आ रहें है। वह यह नहीं जानते कि ऐसा करना स्त्रियों के मनोबल को तोड़ रहा है और इस कारण आधी से अधिक मानवता अपनी चेतना को ऊपर उठाने से वंचित है। आप वंचित कर रहे हैं क्योंकि आपने भी आधे ब्रह्मांड से यह कला सीखी होगी कि ऊपर कैसे आया जाय। आप भी उसी राह और पथपर आगे बढ़े होंगे। इसलिए महिलाओं की मुक्ति पुरुषों की भी मुक्ति है। इसमें महिलाओं की मुक्ति से ज्यादा पुरुषों की मुक्ति है। क्योंकि जबतक औरतें आजाद नहीं होंगी, तबतक पुरुष भी आजाद नहीं होगा। उनकी मुक्ति एक साथ है, क्योंकि दोनों एक ही सिक्के के दो पहलू हैं। सदियों से ऐसी महिलाएं भी रहीं, जिन्हें अधिकार से वंचित रखा गया, उनका अपमान किया गया, उन्हें पुरुषों के बराबर का दर्जा नहीं दिया गया। महिलाएं आज भी हैं परन्तु अब केवल वही पुरुष यहां रहेंगे जो महिलाओं को अपने बराबर का समझेंगे। महिलाओं को तुच्छ समझने वाला कोई भी पुरुष प्रगति नहीं कर सकता। यह एक समान अधिकार और एक समान गरिमा के साथ रहने वाला परिवार है। यदि अतीत में औरतों का सम्मान किया गया होता तो मानवता इतनी अव्यवस्थित नहीं होती जितनी आज है, क्योंकि मानवता का आधा भाग औरतें हैं। हर समय मानवता का आधा हिस्सा गरिमारहित, अशिक्षित और आजादी से वंचित रहा है। हमने खुद को बेडिय़ों से बांध लिया है और अपाहिज बना लिया है। हमने स्वयं का आधा हिस्सा नष्ट कर दिया है और यदि हम दुख में हैं तो इसके लिए हम और किसे जिम्मेदार ठहरायंगे। भारत गांवों का देश है, जहां देश की सर्वाधिक आबादी रहती है लेकिन उन्हें अपेक्षित सुविधाएं नहीं मिल पाती हैं। देश की अर्थव्यवस्था का मूल आधार ग्रामीण भारत ही है। भारत में कुल छह लाख ४९ हजार ४८१ गांव हैं, जिनमें सबसे अधिक एक लाख सात हजार ७५३ गांव उत्तर प्रदेश में है जबकि सबसे कम १३ गांव चण्डीगढ़ में हैं। बिहार में गांवों की कुल संख्या ४५०७३, उत्तराखण्ड में १६९१९ और झारखण्ड में ३२६२३ है। केन्द्र सरकार ने १६ राज्यों के हर गांव में इण्टरनेट की सुविधा उपलब्ध कराने का प्रशंसनीय कार्य किया है, क्योंकि संचार के युग में इण्टरनेट आवश्यक आवश्यकता बन गया है। प्रधान मंत्री नरेन्द्र मोदी की अध्यक्षता में बुधवार को हुई केन्द्रीय मंत्रिमण्डल की बैठक में उत्तर प्रदेश, हरियाणा, पंजाब, मध्यप्रदेश, हिमाचल प्रदेश, मध्यप्रदेश, राजस्थान, कर्नाटक सहित १६ राज्यों के तीन लाख ६१ हजार गांवों में ब्राडबैण्ड इण्टरनेट पहुंचाने का कार्य शीघ्र प्रारम्भ करने का महत्वपूर्ण निर्णय किया गया है। इसके लिए १९,०४१ करोड़ रुपये की स्वीकृति भी प्रदान की गयी है। इस धनराशि का उपयोग वायबिलटी गैप फण्डिंग (बीजीएफ) के रूप में होगा। सरकार सार्वजनिक-निजी भागीदारी (पीपीपी) माडल से इस महत्वाकांक्षी कार्य को पूरा करायेगी। निजी कम्पनियां गांवों में ब्राण्डबैण्ड इण्टरनेट पहुंचाने के साथ ही उनके रखरखाव और सम्बन्धित अन्य जरूरी कार्यों को भी करेंगी। वैश्विक बोली के आधार पर कम्पनियों का चयन होगा। दूरसंचार मंत्री का कहना है कि एक लाख ५६ हजार गांवों को ब्राडबैण्ड सेवाओं से जोड़ा जा चुका है। निश्चित रूप से गांवों में ब्राडबैण्ड सेवाओं की उपलब्धता समय की मांग है। लेकिन इसके साथ ही यह  जरूरी है कि यह सेवा गुणवत्ता की कसौटी पर खरी उतरनी चाहिए। इण्टरनेट और मोबाइल से सम्बन्धित सेवाएं गुणवत्ता परक नहीं हैं। कालड्राप और कनेक्टिविटी की समस्याएं सदैव बनी रहती हैं। सर्वर डाउन रहना आम बात है। इससे उपभोक्ताओं को काफी परेशानी उठानी पड़ती है और कामकाज भी बाधित होता है। आवश्यकता के अनुरूप आधुनिक समुन्नत तकनीक अपनाना जरूरी हो गया है तभी इण्टरनेट सेवाओं का लाभ मिल सकेगा। १६ राज्यों के अतिरिक्त देश के अन्य राज्यों के गांवों में भी ऐसी सेवाएं उपलब्ध होनी चाहिए। इसके लिए चरणबद्ध ढंग से कार्य करने की जरूरत है तभी पूरे देश को यह आवश्यक सेवा उपलब्ध हो पायगी। गलत सलाह देकर मुवक्किलों को गुमराह करने वाले वकीलों के खिलाफ सख्त रुख अपना कर सर्वोच्च न्यायालय ने वादियों और प्रतिवादियों के हितमें बड़ा कदम उठाया है। न्यायालय ने कहा है कि मुवक्किलों के शोषण की प्रवृत्ति पर रोक लगाने के लिए ऐसे वकीलों के खिलाफ सख्त काररवाई की जानी चाहिए। यह पहला मौका है जब सर्वोच्च न्यायालय ने वकीलों के खिलाफ ऐसी टिप्पणी की है। यह उचित भी है, क्योंकि वकील की गलत सलाह से मुवक्किल तो परेशान होता ही है साथ ही न्याय भी प्रभावित होता है। याचिका लगाना या फिर अदालत में मामला दायर करने की जानकारी होना आज की सामाजिक और कानूनी जरूरत है। देश की अदालतों में मामले तेजी से बढ़ते जा रहे हैं। छोटे से छोटे मामलों में वकील की जरूरत पड़ती है। ऐसे में मामला या याचिका दायर करने वाले को यह मालूम होना चाहिए कि उसके क्या अधिकार हैं लेकिन अधिकांश अपने वकील के झांसे में आकर अपना सब कुछ गंवा बैठते हैं। अकसर देखा जाता है कि वकील अदालती लड़ाई को अनावश्यक रूपसे लम्बा खींचते रहते हैं। कई बार दोनों पक्ष मामले का हल चाहते हैं, लेकिन वकील मामले को आगे बढ़ाने के लिए जोर देकर उन्हें गुमराह करते हैं, यह प्रवृत्ति न्याय की अवधारणा के विपरीत है। ऐसे में सर्वोच्च न्यायालय ने वकीलों को जो नसीहत दी है, वह न्याय के हित में है। इस सम्बन्ध में अधिवक्ता संघटनों को इस पर विशेष रूप से ध्यान देना होगा जिससे मुवक्किलों का शोषण रोका जा सके। इसके साथ ही मुवक्किलों को भी साहस का परिचय देते हुए शोषण करने वाले अधिवक्ताओं के खिलाफ मुखर होना होगा, तभी ऐसी प्रवृत्ति पर अंकुश लगाया जा सकेगा। न्याय को पारदर्शी बनाने के लिए विशेष उपाय किये जाने चाहिए। ऐसे में सर्वोच्च न्यायालय की टिप्पणी पर अमल किये जाने की जरूरत है। मुवक्किलों को गुमराह कर उन्हें अदालत का चक्कर लगाने के लिए मजबूर करने वाले वकीलों के खिलाफ काररवाई वादी और प्रतिवादी दोनों के हित में है।", 
  "Topic59": "बंगाल चुनाव को लेकर तृणमूल कांगे्रस और भाजपा ने पूरी तरह से कमर कस लिया है। यही वजह रहा कि नेताजी सुभाष चन्द्र बोस की १२५वीं जयन्ती पर प्रधानमंत्री मोदी से लेकर पश्चिम बंगाल की मुख्यमंत्री ममता बनर्जी ने श्रद्धांजलि अर्पित कर राजनीतिक शक्ति का जिस प्रकार सिंहनाद किया, वह सोचने पर विवश करता है। ममता बनर्जी ने जहां नौ किलोमीटर लम्बे रोड शो की शुरुआत की। वहीं, प्रधानमंत्री नरेन्द्र मोदी ने अपनी जनआकांक्षाओं के मनोभाव को अद्वितीय तरीके से प्रस्तुत किया। एक सच्चे जननायक, देशवासियों के प्रिय नेताजी के जन्मदिवस को राजनीति का अखाड़ा बना दिया गया। हालांकि नेताजी सुभाष चन्द्र बोस होते तो वह भी देश में बढ़ रही वैमनस्यता पर कठोर प्रहार करते। जिस प्रकार पश्चिम बंगाल में हिंसा ने पैर पसारे हैं, वह अत्यन्त ही विकृत स्वरूप में सामने हैं। जिन्दगी देखते-देखते मृत शरीर में तब्दील हो जा रही है। हिंसा का ताण्डव सरेआम देखने को मिल रहा है। राजसुख भले ही चंद लोगों को मिले, परन्तु हारती तो मानवता ही है। दो पार्टी के बीच पिसती मानवता के कराहने की आवाज सत्ता के मद में चूर लोगों को सुनाई नहीं देता। हकीकत यह है कि इस बार पश्चिम बंगाल में विधान सभा चुनाव लोकतंत्र के हारने की पटकथा लिखती हुई प्रतीत होती है। सचाई यही है कि स्वतन्त्रता के ७३ वर्षों के बाद आज भी बंगाल की राजनीति को वामपंथी विचारधा से मुक्ति नहीं मिल पायी है। भले ही ममता बनर्जी तृणमूल कांगे्रस की अगुआ हैं परन्तु विचारधारा में उग्रता के चलते ही कभी भाजपा के कार्यकर्ता हत हो रहे हैं तो कभी तृणमूल कांगे्रस अपने ही कार्यकर्ताओं को दांवपर लगा रही है। भारत की सबसे बड़ी विशेषता रही है कि राष्ट्रीय सुरक्षा पर सभी देशवासी आपसी मनमुटाव को दरकिनार करते हुए ‘एक’ हो जाते हैं। पश्चिम बंगाल से हालांकि बंगलादेश की सीमाएं लगी हुई हैं। ऐसे में सुरक्षा एवं घुसपैठ सम्बन्धी नीति सर्वोपरि होनी चाहिए। परन्तु प्रधानमंत्री मोदी ने जब पराक्रम दिवस का ऐलान किया तो तुरन्त ममता बनर्जी ने शक्ति प्रदर्शन कर यह दिखाने की कोशिश की कि पश्चिम बंगाल में वह जो चाहेंगी, वही होगा। जबकि सुभाष चन्द्र बोस एक वैश्विक नेता हैं उन्हें इस प्रकार एक क्षेत्र में कैद कर देना नेताजी के व्यक्तित्व के साथ छल है। ममता बनर्जी जमीनी नेता मानी जाती हैं परन्तु जमीनी संघर्ष के दिनों को वह अब लगता है भूल चुकी हैं और दांव पर अपनी ही पार्टी को लगा रही हैं। भाजपा के लिए भले ही यह चुनाव मायने रखता है परन्तु तृणमूल कांगे्रस अपने लिए स्वाभिमान से जोड़ रही है। यही वोटों की राजनीति है जिसमें आम जनता पिस रही है। मात्र अपने हित के लिए जनता को दांव पर लगाना असहनीय प्रतीत हो रहा है। अमेरिका के डेढ़ सौ वर्षों के लोकतांत्रिक इतिहास में जिस प्रकार इस बार सत्ता परिवर्तन हुआ, वह वर्षों तक याद रखा जायेगा। अमेरिकी इतिहास में ऐसे मौके कम ही आये हैं, जब हिंसा, तनाव, कफ्र्यू जैसे माहौल में राष्ट्रपति का शपथ ग्रहण समारोह हुआ। अमेरिका को मिले ४७वें राष्ट्रपति जो बाइडन के शपथ लेते ही कयास लगाये जाने लगे थे कि अब भारत के साथ अमेरिका सम्बन्ध ‘बैकफुट’ पर होगा। परन्तु सुखद यह है कि अमेरिका के रक्षामंत्री के तौर पर नामित किये गये लॉयड आस्टिन ने कहा है कि बाइडन प्रशासन का लक्ष्य भारत के साथ अमेरिका की सैन्य साझेदारी को और मजबूत करना है। साथ ही आस्टिन ने सीधे तौर पर भारत विरोधी आतंकी समूहों (जैश-ए-मोहम्मद और लश्कर-ए-तैयबा) पर पाकिस्तान के ढुलमुल रवैये पर अपनी रणनीति स्पष्ट की। स्पष्ट है अमेरिका पाकिस्तान पर अपनी पैनी नजर बनाये रखेगा। वहीं, भारत के साथ द्विपक्षीय सम्बन्धों को मजबूत करने की राह पर ही आगे बढ़ेगा। साथ ही अमेरिका और भारतीय सेना के हितों के लिए सहयोग भी यथावत रहेगा। भारत के प्रति अमेरिका का यह सकारात्मक रूख ही दिखता है। ट्रम्प के कार्यकाल में जिस प्रकार दोनों देशों के रिश्तों में मजबूती आयी थी, खासतौरसे रक्षा और सुरक्षा क्षेत्रों में कारोबारी समझौते हुए, वह भविष्य में भी सकारात्मक के साथ आगे बढ़ेंगे। हालांकि अमेरिका के नये राष्ट्रपति जो बाइडन को भी दक्षिण एशिया में सन्तुलन बनाये रखने के लिए भी भारत की आवश्यकता होगी। अमेरिकी हित सर्वोपरि रखने में चीन और रूस के साथ शक्ति संतुलन बनाकर रखने के लिए भी बाइडन को भारत की जरूरत होगी। अब भले ही अमेरिका नया अध्याय लिखने की ओर बढ़ चला है परन्तु उसकी समृद्धि की राह में भारत के सहयोग की अवश्य ही आवश्यकता होगी। फिलहाल राष्ट्रपति बाइडन को अपने देश में फैल चुकी वैमनस्यता से जूझना होगा। पचास राज्यों वाले देश अमेरिका के मानवीय सम्मान एवं संस्कृति के पुनर्जागरण कर विश्व के समक्ष भेदभाव से ऊपर उठकर रूतबा बहाल करने की अतिशय जिम्मेदारी होगी। ‘श्वेत एवं अश्वेत’ नागरिकों में बंटे अमेरीकियों में समन्वय बनाने का जबरदस्त दबाव होगा। हालांकि विश्व के देशों से गये नागरिकों को अमेरिकी समाज ने हृदय से अपनाया है। परन्तु पिछले दिनों जिस प्रकार वैमनस्यता बढ़ी है उससे नये राष्ट्रपति को निबटना होगा। अब्राहम लिंकन, जार्ज वाशिंगटन के महान देश अमेरिका में मार्टिन लूथर किंग जैसे वैश्विक नेता भी हुए, जिन्होंने ‘गांधीवाद’ का रास्ता अपनाकर अश्वेतों के लिए समान अधिकार भी दिलाया। अत: भारत की उपयोगिता हमेशा से अमेरिका के लिए रही है। भारत विशाल आबादी वाला देश है। विश्व का बड़ा बाजार है। इसलिए अमेरिका ही नहीं सम्पूर्ण विश्व को भारत की आवश्यकता है। कोरोना टीका के विकसित होने के बाद भारत की उपयोगिता विश्व महसूस कर रहा है। ऐसे में अमेरिका की नीति अलग कैसे हो सकती है। केवल मनुष्य ही नहीं, इस धरती का प्रत्येक प्राणी सुख चाहता है और अपने पूरे जीवन में जो भी कार्य करता है, वह सभी का सभी केवल सुख पाने के लिए ही करता है। हां, यहां पर निश्चयात्मक रूप से इस विषय में तो कुछ नहीं कहा जा सकता कि मनुष्येतर जीव किसे सुख मानता है और उसे कैसे सुख मिलता है तथा वह सुख पाने के लिए क्या करता है किन्तु मनुष्य के जीवन में चार प्रकार की प्राप्तियां ऐसी होती हैं, जिन्हें पाकर व्यक्ति सुखी होता है और जिन्हें पाने के लिए जीवनभर प्रयत्नशील भी बना रहता है। यह चार हैं- अपना सुन्दर, स्वस्थ और रोगरहित शरीर, अपनी पत्नी, पुत्र और पुत्रियां, अपार सम्पत्ति तथा जीवन में मिलने वाला यश। इसीलिए एक उपनिषद्में जब किसी जिज्ञासु ने अपनी जिज्ञासा प्रकट की कि व्यक्ति अपने जीवन में सबसे अधिक किसे चाहता है तो उसकी जिज्ञासा का समाधान करते हुए वहां पर यह कहा गया कि इस संसार में कोई भी व्यक्ति सबसे पहले और सबसे अधिक स्वयम्को चाहता है और उसके बाद ही वह किसी दूसरे के हिताहित का विचार करता है। यही कारण है कि जीवनभर इसका पूरा का पूरा जोर अपने सुख की सामग्री इकट्ठा करने पर होता है और जीवनभर यह अपनी सुन्दरता तथा स्वास्थ्य के लिए सचेष्ट रहता है। ऐसी ही मन:स्थिति व्यक्ति की पत्नी तथा पुत्र और पुत्री की भी पाने की होती है। हर कोई चाहता है कि उसकी पत्नी सर्वांग सुन्दरी और सुशीला हो। जीवनभर अपने पति की सेवा सर्व समर्पण भाव से करे। उसके पुत्र और पुत्रियां आज्ञाकारी और चतुर हों। समय-समय पर वह अपने ज्ञान-कौशल से न केवल अपने घर की समृद्धि बढायें, अपितु अपने माता-पिता के सम्मानवर्धन के हेतु भी बने। ऐसी ही स्थिति व्यक्ति के जीवन में सम्पत्ति पाने की लालसा के सम्बन्ध में भी होती है और यह अपनी इस लालसा को पूरी करने के लिए कभी-कभी तो अनुचित मार्ग पर न चलने का विवेक भी खो बैठता है। यश पाना तो सामान्यत: दुष्कर है ही किन्तु व्यक्ति उसके पाने की कामना भी करता ही है। किन्तु इस सृष्टि की विचित्रता यह है कि व्यक्ति को पाने के लिए इसमें बहुत कुछ है और उस सबकी पाने की इच्छा भी इसके मनमें पूरी तरह से है। किन्तु इसकी विडम्बना यह है कि यह सब पाने का या कि खो देने का अधिकार मनुष्य के पास नहीं है। न तो शरीर, पत्नी, पुत्र-पुत्रियां यह अपनी इच्छा से पा सकता है और न ही अपने बल से जबतक चाहे तबतक उन्हें अपने पास रख सकता है। यही गति धन और यश की भी है। उसका पाना या खोना भी उसी जगत्पति के हाथ में है, जो इसका संचलक और नियामक है। इसीलिए विद्वज्जन कहते हैं कि इस नितान्त अस्थिर जगत्में सुख की खोज न करके उस परम प्रभु के पद पंकजों में अपना मन लगाओ और शाश्वत सुख पाओ।", 
  "Topic60": "किसी समय इंग्लैंड में एक अमीर थे रॉत्सचाइल्ड। इनकी कई देशों में व्यापार की शाखाएं थी। यदि किसी व्यक्ति को एक देश से दूसरे देश रकम पहुंचानी होती थी तो वह ट्रांसफर रॉत्सचाइल्ड के माध्यम से सुरक्षापूर्वक हो जाता था। जैसे मान लीजिए आपको दिल्ली से मुम्बई रकम पहुंचानी है। आपने रॉत्सचाइल्ड के दिल्ली दफ्तर में एक लाख चांदी के सिक्के जमा करा दिये। उन्होंने आपको लाख सिक्कों की रसीद दे दी। आप मुंबई गये और रॉत्सचाइल्ड के मुंबई दफ्तर में वह रसीद देकर आपने एक लाख सिक्के प्राप्त कर लिये। इतने सिक्कों को लेकर जाने के  झंझट से आप मुक्त हो गये। समय क्रम में रॉत्सचाइल्ड ने देखा कि उनके लिखे हुए प्रॉमिससरी नोट या रसीद पर लोगों को अपार विश्वास है। उन्होंने स्वयं ही प्रॉमिससरी नोट बनायें और मिली रकम से अपना व्यापार बढ़ाय। जैसे मान लीजिये उन्हें कोई मकान खरीदना था। उन्होंने एक करोड़ सिक्कों का प्रॉमिससरी नोट लिख दिया और मकान के विक्रेता ने उस रसीद को सच्चा मानकर उन्हें मकान बेच दिया। रॉत्सचाइल्ड द्वारा जारी की गयी यह रसीदें अथवा प्रॉमिससरी नोट ही आगे चलकर नगद नोट के रूप में प्रचलित हुए। समय क्रम में सरकारों ने अथवा उनके केंद्रीय बैंकों ने इसी प्रकार के प्रॉमिससरी नोट छापना एवं जारी करना शुरू कर दिया। इन्हीं  प्रॉमिससरी नोट को नगद नोट कहा जाता है। आप देखेंगे कि रिजर्व बैंक द्वारा जारी नोट पर लिखा रहता है, मैं धारक को एक सौ रुपये अदा करने का वचन देता हूं। ऐसा ही वचन रॉत्सचाइल्ड ने दिया था जिससे कि नगद मुद्रा का चलन शुरू हो गया। जाहिर होगा कि नोट का प्रचलन इस बात पर टिका हुआ है कि उसे जारी करने वाले पर समाज को विश्वास है अथवा नहीं। इसी विश्वास के आधार पर बिटकॉइन एवं अन्य क्रिप्टोकरंसी अविष्कार हुआ है। ऐसा समझें कि सौ कंप्यूटर इंजीनियर एक हाल में बैठे हैं और उन्होंने एक सुडोकू पहेली को आपस में हल करने की प्रतिस्पर्धा की। जिस इंजीनियर ने उस पहेली को सर्वप्रथम हल कर दिया, उसके हल को अन्य इंजीनियरों ने जांच की और सही पाने पर उन्हें एक बिटकॉइन इनाम स्वरूप दे दिया। इन इंजीनियरों ने आपसी लें दें इन बिट्काइन में करना शुरू कर दिया। एक इंजीनियर को दूसरे से कार खरीदनी हो तो उसका पेमेंट दूसरे को बिटकॉइन से कर दिया। यह संभव हुआ चूंकि दोनों इंजीनियरों को उस बिटकॉइन पर भरोसा था। अब इस बिटकॉइन की विश्वसनीयता सिर्फ उन सौ कंप्यूटर इंजीनियरों के बीच है, जिन्होंने उस खेल में भाग लिया था। समय क्रम में यह सौ कंप्यूटर इंजीनियर बढ़कर दस लाख हो गये या एक करोड़ हो गये और तमाम लोगों को इस प्रकार के बिटकॉइन पर विश्वास हो गया बिल्कुल उसी तरह जैसे रॉत्सचाइल्ड के द्वारा जारी किये गये प्रॉमिससरी नोट पर जनता को विश्वास हो गया था। आज विश्व में इस प्रकार की तमाम क्रिप्टोकरंसी हैं। बिटकॉइन को एक करोड़ कंप्यूटर इंजीनियर मान्यता देते हैं तो एथेरियम को मान लीजिए पचास लाख कंप्यूटर इंजीनियर मान्यता देते हैं। जितनी मान्यता है उतना ही प्रचालन है। इस प्रकार तमाम लोगों ने अपनी-अपनी क्रिप्टोकरंसी बना रखी है। आज विश्व में लगभग पंद्रह सौ अलग-अलग क्रिप्टोकरंसी चालू है। मूल बात यह है कि बिटकॉइन की विश्वसनीयता इस बात पर टिकी हुई है कि भारी संख्या में लोग इसे मान्यता देते हैं। जबकि इसके आधार में कुछ भी नहीं है। रॉत्सचाइल्ड अथवा रिजर्व बैंकने प्रॉमिससरी नोट का भुगतान नहीं किया तो आप उनके घर दफ्तर पर धरना दे सकते थे। लेकिन बिटकॉइन का कोई घर नहीं है। यह एक करोड़ कंप्यूटर इंजीनियर अलग देशों में रहते हैं और इन्होंने कोई लिखित करार नहीं किया है। बिटकॉइन में तमाम समस्याएं दिखने लगी हैं। सबसे बड़ी समस्या यह है कि आज बिटकॉइन बनाने की बड़ी फैक्टरियां लग गयी हैं। सुडोकू की पहेलियां इतनी जटिल हो गयी हैं कि इन्हें हल करना मनुष्य की क्षमता के बाहर हो गया है। उद्यमियों ने बड़े कंप्यूटर लगा रखे हैं जो इन पहेलियों को हल करते हैं और जब इनका हल हो जाता है तो उन्हें बिटकॉइन का समाज एक बिटकॉइन दे देता है। जिस प्रकार आप दुकान में कंप्यूटर लगाने में निवेश करते हैं उसी प्रकार यह उद्यमी बिटकॉइन की पहेलियां हल करने के लिए कंप्यूटर लगाने में निवेश करते हैं और बिटकॉइन कमाते हैं। यह प्रक्रिया पूर्णतया पर्यावरण के विरुद्ध है। बड़ी-बड़ी फैक्टरियों में भारी मात्रा में बिजली खर्च होती है जिससे यह कंप्यूटर चलाये जाते हैं और इससे किसी प्रकार का जनहित हासिल नहीं होता है। दूसरी समस्या अपराध की है। बीते समय में अमेरिका की कॉलोनियल आयल कंपनी के कंप्यूटरों को हैक कर लिया गया। हैकर्स ने कॉलोनियल आयल कंपनी को सूचना दी कि वह अमुख रकम बिटकॉइन के रूप में उन्हें पेमेंट करें तब वह उनके कंप्यूटर से जो मालवेयर यानी कि जो उसमें अवरोध पैदा किया गया था उसको हटा देंगे। कॉलोनियल ऑयल कंपनी ने उन्हें लगभग पैंतीस करोड़ रुपये का मुआवजा बिटकॉइन के रूपमें दिया जिससे कि उनके कंप्यूटर पुन: चालू हो जाय। इस प्रकार बिटकॉइन जैसी करेंसी आज अपराध को बढ़ावा दे रही है, क्योंकि इनके ऊपर किसी सरकार का सीधा नियंत्रण नहीं होता है। बिटकॉइन बनाने वाली फैक्टरी या उसका उद्यमी रूस में है, चीन में है, भारत में हैं या इंडोनेशिया में है इसकी कोई जांच नहीं होती क्योंकि सारा लेन-देन इंटरनेट पर होता है। इस प्रकार आज अपराधीयों द्वारा वसूली बिटकॉइन के माध्यम से की जा रही है। तीसरी समस्या रिस्क की है। बिटकॉइन हाथ का लिखा हुआ या प्रिंटिंग प्रेस का छपा हुआ नोट नहीं होता है। यह केवल एक विशाल नंबर होता है जो कि किसी कंप्यूटर में सुरक्षित रखा जाता है। ऐसे भी वाक्य हुए हैं कि किसी व्यक्ति के कंप्यूटर क्रैश कर गया और उसमें रखा हुआ बिटकॉइन का नंबर पूर्णतया पहुंच के बाहर हो गया। उन्हें उस बिटकॉइन का घाटा लग गया। इसलिए बिटकॉइन का लाभ शुन्य है और हानि पर्यावरण, अपराध और रिस्क की तीनों की है।इन्हीं समस्याओं को देखते हुए रिजर्व बैंक ने दो वर्ष पहले अपने देश में बिटकॉइन पर प्रतिबंध लगा दिया था। बीते वर्ष २०२० में सुप्रीम कोर्ट ने रिजर्व बैंक के उस प्रतिबंध को गैर-कानूनी घोषित कर दिया इसलिए वर्तमान में देश में बिटकॉइन का व्यापार कानूनी ढंग से किया जा सकता है। लेकिन सरकार को नया कानून लाकर इसे प्रतिबंधित करने पर विचार करना चाहिए एवं सुप्रीम कोर्ट को इसके नुकसानों को समझना चाहिए जिससे यह हानिप्रद व्यवस्था समाप्त की जा सके।", 
  "Topic61": "देश में ज्यादातर लोग कोरोना महामारी के संक्रमण के चलते बीमार हो रहे हैं और यह बात सिर्फ ठंड में होनेवाले सर्दी-जुकाम जैसी नहीं है। कोरोना महामारी को लेकर भारत में हालत भयावह बन गये हैं। अमेरिका की जॉन हॉपकिन्स यूनिवर्सिटी द्वारा पिछले दिनों जारी आंकड़ों के अनुसार पूरी दुनिया में इस वायरस संक्रमण के कुल मामले बढ़कर १६४२५४०२३ हो गये हैं और अबतक ३४०४९९० लोगों की जान जा चुकी है। संसार में इस बीमारी से अमेरिका के बाद दूसरा सर्वाधिक प्रभावित देश भारत है जहां २५ मार्च २०२० को जब लाकडाउन लगा था तब कोरोना वायरस के ५२५ मामले सामने आये थे और ११ मौतें दर्ज हुई थीं। जब लॉकडाउन ६८ दिनों बाद ३१ मई २०२० को खत्म हुआ तब भारत में १९०६०९ मामले दर्ज किये जा चुके थे और ५४०८ मौतें हुई थी। आज यह कितना भयावह रूप ले चुका है सबके सामने है। इस बीमारी में मरीजों को न तो शहर और न ही गांव में ठीक से उपचार मिल पा रहा है। शहरों में कुछ हद तक स्थिति को सामान्य कह सकते हैं, परन्तु गांवों में स्थिति बहुत ही खराब है। यहां बीमारी और समय पर उपचार नहीं मिलने के साथ ही गरीबी के चलते लोग बड़ी तादाद में मर रहे हैं। आखिर गांव में इतनी विकराल स्थिति क्यों बनी। इसको जानने के लिए हमें केन्द्र एवं राज्य सरकारों की स्वास्थ्य नीति पर नजर डालनी होगी। हालांकि भारत में स्वास्थ्य का जिम्मा राज्य सरकारों का है, लेकिन केन्द्र सरकार भी जिम्मेदारी से बच नहीं सकती तो फिर केन्द्र और राज्य की सरकारें मिलकर मरीजों को लाशें बनने से क्यों नहीं रोक पायीं। हमारे यहां स्वास्थ्य क्षेत्र की बदहाली का सबसे बड़ा कारण आबादी के लिहाज से स्वास्थ्य बजट की उपलब्धता नहीं होने को माना जा सकता है। हम अब भी स्वास्थ्य पर सकल घरेलू उत्पाद (जीडीपी) का महज एक फीसदी खर्च करते हैं। स्वास्थ्य के क्षेत्र में खर्च के मामले में भारत अपने पड़ोसियों से भी पीछे है। इस मद में मालदीव जीडीपी का ९.४ फीसदी, भूटान २.५ फीसदी, श्रीलंका १.६ फीसदी और नेपाल १.१ फीसदी खर्च करता है। दक्षिण एशिया के दस देशों की सूची में भारत सिर्फ बंगलादेश से पहले, नीचे से दूसरे स्थान पर है। भारत की तुलना में इलाज पर अपनी कुल आय का दस प्रतिशत से अधिक खर्च करने वाले देशों में ब्रिटेन भी शामिल है। वहां स्वास्थ्य पर जीडीपी का १.६ फीसदी, अमेरिका में ४.८ फीसदी और चीन में १७.७ फीसदी खर्च किया जाता है। केन्द्र सरकार ने सेहत को लेकर जिस तरह की उपेक्षाभरी नीति को अपना रखा है, उस कारण देश में स्वास्थ्य पर होने वाले भारी-भरकम खर्च के चलते हर साल औसतन चार करोड़ भारतीय परिवार गरीबी रेखा के नीचे चले जाते हैं। जब हालात इतने विकट हैं तो सरकार को स्वास्थ्य बजट पर जीडीपी का कम से कम तीन से चार फीसदी खर्च करना चाहिए, लेकिन ऐसा नहीं हुआ है। आज भी भारत की ७० फीसदी आबादी इलाज के लिए निजी क्षेत्र पर निर्भर है। निजी अस्पतालों पर आश्रित रहने का मामला तभी खत्म होगा जब सरकार स्वास्थ्य बजट पर अधिक खर्च करे। केन्द्र सरकार को विदेशों से आयात होने वाली मेडिकल उपकरणों, दवाओं आदि की कीमतों को कम करने पर ध्यान देना चाहिए ताकि मरीजों को सस्ता इलाज मिले। भाजपा ने २०१९ के आम चुनाव के अपने घोषणा पत्र में वादा किया था कि इस बार वह स्वास्थ्य बजट को न केवल बढ़ायगी, बल्कि दुनिया की सबसे बड़ी स्वास्थ्य योजना आयुष्मान भारत योजना (पीएमजेएवाई) को अगले चरण तक ले जायगी। इसके लिए हेल्थ फॉर ऑल का नारा भी दिया गया था। कोरोना काल में सबसे अहम मानी जानेवाली इस योजना की कैसी धज्जियां उड़ायी जा रही हैं, यह सबके सामने है। कई निजी अस्पताल इसे स्वीकार नहीं कर रहे हैं, जबकि सरकारें बड़े-बड़े फुल पेज के विज्ञापन निकालकर मरीजों और उनके परिजनों से यह दावा कर रही हैं कि सबको पांच लाखतक का इलाज नि:शुल्क मिलेगा। सरकार आवाम को वाकई में स्वास्थ्य सुविधाएं मुहैया कराना चाहती है तो सबसे पहले इस सरकार को बुनियादी स्वास्थ्य के ढांचे को मजबूत करने की आवश्यकता है। बीते साल आयी विश्व स्वास्थ्य संघटन (डब्ल्यूएचओ) की एक रिपोर्ट के आंकड़े सरकार की नीति और नियत को खुलकर सामने रख देते हैं। इसके मुताबिक भारत में स्वास्थ्य के मद में होनेवाले खर्च का ६७.७८ प्रतिशत लोगों की जेब से ही निकलता है, जबकि इस मामले में वैश्विक औसत १७.३ प्रतिशत ही है। रिपोर्ट में यहतक कहा गया है कि आधे भारतीयों की आवश्यक स्वास्थ्य सेवाओं तक पहुंच ही नहीं है। डब्ल्यूएचओ की इस रिपोर्ट में बताया गया है कि भारत में लगभग २३ करोड़ लोगों को २००७ से २०१५ के दौरान अपनी आय का दस फीसदी से अधिक पैसा इलाज पर खर्च करना पड़ा था। यह संख्या ब्रिटेन, फ्रांस और जर्मनी की संयुक्त आबादी से भी अधिक था। इन आंकड़ों से साफ अंदाजा लगा सकते हैं कि सरकार भारत के आमजन के स्वास्थ्य के प्रति कितनी बेपरवाह है। ग्रामीण क्षेत्रों में स्वास्थ्य बदहाली की गंभीर समस्याओं के साथ ही वहां डॉक्टर, अनिवार्य स्टाफ और आवश्यक सुविधाओं पर बात करें तो पता चलता है कि बदहाली चहुंओर पसरी है। स्वास्थ्य मामलों के जानकारों की मानें तो सरकार ने ग्रामीण स्वास्थ्य के ढांचे के नाम पर अस्पतालों और हेल्थ सेंटरों की इमारतें तो खड़ी कर दी हैं, लेकिन इनको क्रियाशील बनाने के लिए मानव संसाधनों की खासी कमी है। सर्वविदित है कि भारत में डाक्टरों की भारी कमी है। इस कमी के चलते ग्रामीण अंचल में कोरोना महामारी के कारण संकट की स्थिति निर्मित हो गयी थी। भारत में कोरोना ने महामारी का रूप ले लिया था और हमारे पास इलाज के लिए पर्याप्त डाक्टर तक नहीं थे। देश के प्राथमिक स्वास्थ्य केन्द्रों पर डाक्टरों की करीब ४१.३२ फीसदी की कमी है। यानी सरकार की तरफ से कुल १५८४१७ पद स्वीकृत हैं जिनमें से ६५४६७ अब भी खाली हैं। सरकार सहकारिता आंदोलन के प्रयासों से सीख लेकर निजी अस्पतालों पर एक मजबूत निगरानी तंत्र को खड़ा किया जाय ताकि बीमार को समय पर सरल, सहज और सस्ता इलाज मिल सके।", 
  "Topic62": "वैश्विक महामारी की चपेट में आने वाले देश-दुनिया अब यह महसूस कर रहे हैं कि मौजूदा महामारी आपसी प्रतिद्वंदिता का ही परिणाम है। एक-दूसरे को पछाडऩे की होड़ में एटमी, रसायनिक, जैविक हथियारों के निर्माण, अनुसन्धान एवं परीक्षण एवं उपयोग से उपजे विध्वंसकारी परिणाम आज समूची पृथ्वी के लिए जानलेवा साबित हो रही है। इसके पीछे पूरी तरह से नाभिकीय पर्यावरण को ही दोषी माना जा रहा है जिसके चलते वायुमण्डल प्रदूषित हुआ है। दरअसल प्राचीनकाल में नाभिकीय पर्यावरण का कोई अस्तित्व नहीं रहा। सम्पूर्ण विश्व विशेषकर भारत में परस्पर स्नेह बनाकर लोग रहते थे। शिक्षा के विकास के साथ वैज्ञानिक प्रयोगशाला बनी और शुरू हुआ अनुसन्धान इसी अनुसन्धान के कारण शास्त्रों एवं अस्त्रों की दौड़ शुरू हुई। सभी अपनी शक्ति बढ़ाने की चेष्टा में लग गये और परिणामस्वरूप एटमी शास्त्रों का निर्माण हुआ लेकिन इस पर विजयश्री के बाद बड़े राष्ट्र जैविक एवं रासायनिक हथियारों की होड़ में लग गये फलस्वरूप आपसी कटु प्रतिद्वन्दिता में जब जैविक रसायनों का प्रयोग-परीक्षण चीन कर रहा तो असफल होने पर कोरोना जैसी महामारी का जन्म हुआ, जो आज वैश्विक महामारी बनकर पूरी दुनिया को तबाह किये हुए है। अस्त्रों-शस्त्रों की दौड़ और आपसी प्रतिद्वंदिता ने मानव जीवन एवं मानव मन को अस्त-व्यस्त कर दिया है। शक्ति बढ़ाने की चिन्ता प्रबल हो उठी है। शक्तिशाली-सर्वशक्तिमान बनने के लिए नये अस्त्रों की खोज की जाने लगी, फलस्वरूप आपसी प्रतिद्वन्दिता में पहले परमाणु बम का जन्म हुआ और उसके बाद रासायनिक शस्त्रों का जन्म, लेकिन अब तो जैविक शस्त्रों का जन्म हो गया जिससे पूरी दुनिया प्रभावित हो गयी। ६ अगस्त, १९४५ की सुबह २.४५ बजे हिरोशिमा जैसे खूबसूरत शहर पर परमाणु बम का मानव ने विस्फोट कर दिया। इसके तीन दिन बाद ९ अगस्त को नागासाकी पर दूसरा विस्फोट किया गया। दोनों शहर जापान में ही स्थित हैं। इन विस्फोटों का नाभिकीय वायुमण्डलीय पर्यावरण पर इतना गहरा असर हुआ कि एक किलोमीटर के दायरे में सभी जीव-जन्तु, मानव मर गये तथा पांच किलोमीटर के दायरे में ६० प्रतिशत लोग मारे गये तथा १५ किलोमीटर के क्षेत्र में बचे लोग मानसिक रोगी तथा लगातार जन्मदर संख्या विकलांग के रूप में जन्म लेने लगी। जिस विज्ञान को मानव ने जन्म देकर एटमी शस्त्रों का निर्माण किया वही शस्त्र मानव मात्र के लिए सबसे बड़ा विध्वंसकारी साबित हो रहा है। आज तो कई विकसित राष्ट्रों ने अन्तरिक्ष में भी अपनी प्रयोगशाला स्थापित कर लिया है। चीन ने सबको पछाड़ते हुए अहं ब्रह्मास्मि बनने की होड़ में जैविक शस्त्रों का प्रयोग कर पूरी दुनिया को नष्ट करने की कोशिश की है। कोरोना जैसी महामारी पूरी दुनिया के वायुमण्डल में प्रवाहित हो रही है और क्रमवार इसके उतार-चढ़ाव मानव जीवन को प्रभावित कर रही है। सच तो यह है कि यदि युद्ध में इस तरह के मामकीय पर्यावरणीय प्रदूषित शस्त्रों का प्रयोग किया गया तो पृथ्वी का पर्यावरण पूरी तरह क्षत-विक्षत हो जायगा। ऐसा अनुमान लगाया जा रहा है कि भूमण्डलीय पर्यावरण असन्तुलित हो जायगा, चारों दिशाओं के गोलाद्र्ध पर बसी जीव-जन्तु की प्रजातियां नष्ट हो जायंगी। आंशिक बची प्रचाति के लोग दूषित वायुमण्डल, पर्यावरण प्रदूषण, जल-भोजन एवं उर्वरक की विषाक्त्ता से मर जायंगे। आज मनुष्य जिस पर्यावरण को अपने अनुकूल बना रहा है, वहीं पर्यावरण को पूरी तरह प्रतिकूल कर देंगे। आणविक, रासायनिक एवं जैविक अस्त्रों के प्रयोग के पश्चात् वायुमण्डल इस कदर धूमिल हो जायंगे, जिसके चलते सूर्य के प्रकाश अवशोषित होकर पृथ्वी तक पहुंचने में असमर्थ हो जायंगे और पृथ्वी नी अन्धकार छा जायंगगा। पृथ्वी की कृषि भूमि पूरी तरह बंजर हो जायगी। पृथ्वी पर आक्सीजन की कमी हो जायगी। जन-सामान्य के जीवन विषाक्त होंगे और घुटन में मानव शनै: शनै: मृत हो जायगा। वायु को शुद्ध करने वाली वनस्पति सूर्य का प्रकाश एवं जल मिलकर जो प्रकाश संश्लेषण की क्रिया कर आक्सीजन निकालते थे, वह क्रिया नहीं हो सकेगी। शुद्ध वातावरण की तलाश में भागमभाग करनेवाला मानव नाना प्रकार की बीमारियों से ग्रसित होकर मृत्युशैय्या पर पहुंच जायगा। ऐसे घटनाक्रम के बाद जीवन से संघर्षरत मानव को प्रदूषित हवा, प्रदूषित भोजन एवं प्रदूषित जलपर निर्भर होना पड़ेगा जिस से तरह-तरह की बीमारियां उत्पन्न होंगी, महामारी फैलेगी, यह पीढ़ी-दर-पीढ़ी चलेगा। नाभिकीय एवं जैविक अस्त्रों का प्रयोग किये जाने से उसका भीषण प्रभाव महासागरों पर भी पड़ेगा। हालांकि यह प्रभाव पृथ्वी के थलीय भाग की अपेक्षा कम होगा, क्योंकि इस पर रेडियो सक्रिय प्रदूषण कम होगा। सूर्य के प्रकाश की कमी होने से सागर के परिस्थिति तंत्र पर घातक प्रभाव आयेगा। विशेषकर उथले तट पर के जीव-जन्तु का अस्तित्व समाप्त हो जायगा। आज बड़े-बड़े राष्ट्रों ने आकाश में भी वैज्ञानिक प्रयोगशाला स्थापित कर ली है। इन्हें स्काईलैब के नाम से पुकारते हैं। वर्षों पूर्व हमारे देश के राकेश शर्मा जी सर्वप्रथम स्काईलैब में गये थे। इन नाभिकीय लैबों में अनुसन्धान के साथ शस्त्र निर्माण भी होंगे। इन लैबों से आकाश में बनी ओजोन गैस की छतरी को भी खतरा पहुंच रहा है। यह ओजोन छतरी सूर्य द्वारा निकली पराबैगनी किरणों को अपने अन्दर सोख कर पृथ्वी के जीव-जन्तु को हानिकारक विकिरणों के प्रभावों से काफी हदतक बचाती है। आज के नाभिकीय अस्त्र भयंकर प्रदूषणयुक्त हैं। एक सौ टन से ज्यादा वजनदार एटम बम के अन्दर कई टन रसायन एवं बारूद भरे हैं। एक एटम बमक विस्फोट लगभग सौ किलोमीट रकी परिधि में जहरीली गैस का धुन्ध बनाती है। थल पर ढाई सौ किलोमीटर और नभ में पांच सौ किलोमीटर की एरिया प्रदूषित करता है। वायुमण्डल महीनों तक प्रभावित रहता है। पृथ्वी का जैविक मण्डल पूरी तरह क्षत-विक्षत हो जाने से प्रजनन क्रिया भी प्रभावित होती है। एक के बाद एक समुद्री, आकाशीय आपदा झेल रही  पृथ्वी अब प्रदूषण का बोझ उठा पाने में सक्षम नहीं रह गयी। उसके बाद प्रतिद्वन्दिता की होड़ में एटमी, रासायनिक और अब जैविक शस्त्रों का परीक्षण इस पृथ्वी के लिए सर्वथा घातक था, घातक है और हमेशा रहेगा। लेकिन कृत्रिम शक्ति से अहं ब्रह्मस्मि बने नामचीन राष्ट्रों की दादागिरी एवं अमानवीय कृत्य कोरोना जैसे महामारी को जन्म देती है। यही स्थिति रही तो पृथ्वी के हर मनुष्य को अपनी अज्ञानता का परिणाम स्वयं भुगतना होगा।", 
  "Topic63": "वित्तमंत्री निर्मला सीतारमण ने २०२१-२२ का बजट प्रस्तुत करते हुए गुरु रविंद्र नाथ टैगोर की यह पंक्ति सुनायी, उम्मीद ऐसी चिडिय़ा है जो अंधेरे में भी चहचहाती है। देश के समक्ष समस्याएं और चुनौतियां जितनी गहरी है उनका वास्तविक मूल्यांकन कर उनसे निबटने और सामना करने के लिए साहसपूर्ण व्यावहारिक प्रभावी कदम उठाने का जोखिम ले। क्या मोदी-दो सरकार के इस दूसरे बजट को हम इस कसौटी पर खरा पा सकते है। इस समय कृषि कानून के विरोध में राजधानी में किसान संघटनों का आंदोलन चल रहा है। बड़े वर्ग का ध्यान इस ओर रहा होगा कि कृषि और किसानों से संबंधित क्या घोषणाएं होती हैं। विस्तार से समस्त प्रावधानों का यहां उल्लेख संभव नहीं है, लेकिन कृषि और ग्रामीण आधारभूत संरचना, कृषि के लिए कर्ज की राशि, फसलों के न्यूनतम मूल्य, कृषि से संबंधित उद्योगों को प्रोत्साहित करने, नष्ट होने वाले २२ फसलों को ऑपरेश ग्रीन में शामिल करने आदि बातें निश्चय ही आकर्षक हैं। यह पहली बार है जब कृषि आधारभूत संरचना के धन का उपयोग कृषि उत्पाद बाजार समिति यानी एपीएमसी के लिए भी किया जा सकेगा। जो लोग मंडियों को खत्म किये जाने का आरोप लगा रहे थे उनको तत्काल उत्तर मिल गया। वैसे गांव-कृषि और किसान को हम सम्पूर्ण व्यवस्था से अलग करके नहीं देख सकते। इसी तरह समाज और अर्थव्यवस्था के सम्पूर्ण हिस्सों को गांव, गरीब, किसानों से अलग नहीं कर करते। संतुलित बजट वही माना जायगा जब समाज, अर्थ और व्यवस्था से जुड़े सभी पहलुओं को आवश्यकता, उपादेयता, अनुपात के अनुसार स्थान दिया जाय। राजनीति को अलग करके विचार करें तो यह स्वीकार करना होगा कि सीतारमण का बजट इन मायनों में संतुलित है। यह पहले से साफ था कि स्वास्थ्य को पूरी तरह भारतीय परम्पराओं को भी सशक्त करते हुए विश्वस्तरीय बना देने के लिए सारे पहलुओं को समेटे हुए व्यापक योजना और प्रावधान होंगे। स्वास्थ्य का कुल बजट दो लाख २३००० करोड़ है। यानी आवंटन रिकॉर्ड १२७ प्रतिशत बढ़ा है। इसमें ६४,१८० करोड़ रुपये के बजट के साथ प्रधानमंत्री आत्मनिर्भर स्वस्थ भारत योजना शुरू होगी। इस कार्यक्रम के अर्थ से ही स्पष्ट है कि इसका लक्ष्य क्या है। ७० हजार गांवों के वेलनेस सेंटर्स को इससे मदद मिलेगी। ६०२ जिलों में क्रिटिकल केयर अस्पताल शुरू होंगे। नेशनल सेंटर फॉर डिसीज कंट्रोल या राष्ट्रीय रोग नियंत्रण केन्द्र को मजबूत किया जायगा। इंटीग्रेटेड हेल्थ इन्फॉर्मेशन पोर्टल शुरू किया जायगा, ताकि सार्वजनिक स्वास्थ्य प्रयोगशालाओं या पब्लिक हेल्थ लैब्स को कनेक्ट कर सकें। १५ हेल्थ इमरजेंसी ऑपरेशन सेंटर्स शुरू किये जायंगे, नौ बायो सेफ्टी लेवल लैब शुरू होंगी। बजट में गांव से शहर तक स्वास्थ्य ढांचे को ऐसा बनाने का लक्ष्य है जिसमें सबको उचित इलाज मिल सके। इस नाते यह बजट ऐतिहासिक है। विकसित देशों की कतार में खड़े होने के लिए भारत हर क्षेत्र से जुड़े आधारभूत ढांचा को वैश्विक स्तर पर लाना अपरिहार्य है। इस पर पहले भी फोकस हुआ है। मोदी सरकार ने आरंभ से ही इसकी पूरी कोशिश की है। पिछले बजट में ११० लाख करोड़ रुपये पांच वर्षों में खर्च की घोषणा हुई थी। कोरोना आघात से बाहर निकलने का संकेत देते हुए इस बजट में ऐसे प्रावधान हैं जिनसे २०२० की भी भरपाई हो जाय। १.१० लाख करोड़ रुपये का रिकॉर्ड आवंटन तो केवल रेलवे के लिए हैं। भारत माला परियोजना के लिए ३.३ लाख करोड़ रुपये का प्रावधान है। रेलवे ने राष्ट्रीय रेल योजना २०३० बनाया है ताकि भविष्य के लिए पूरी तरह तैयार रेल प्रणाली बनायी जा सके। मार्ग आधारभूत संरचना के लिए आर्थिक गलियारे बनाये जायंगे। सड़क परियोजनाओं को चुनावी राजनीति का तोहफा बताना आसान है। बंगाल में २५ हजार करोड़ रुपये से हाईवे का निर्माण, ३४ हजार करोड़ रुपये असम में नेशनल हाईवेज पर, ६५ हजार करोड़ रुपये से केरल में ११०० किमी नेशनल हाईवे का निर्माण आदि को चुनावी नजरिये से देखा जा सकता है। किन्तु तमिलनाडु में तो भाजपा बहुत ज्यादा उम्मीद नहीं कर रही होगी। वहां भी ३५०० किमी नेशनल हाईवेज परियोजना के तहत १.०३ लाख करोड़ रुपये खर्च करने की घोषणा है। इसे देश की आवश्यक आधारभूत संरचना को वर्तमान एवं भविष्य के अनुरूप सशक्त करने की दृष्टि से देखना उचित होगा। आधारभूत ढांचे के क्षेत्र में केवल निर्माण और विस्तारों की ही घोषणाएं नहीं है। डेवलपमेंट फाइनेंशियल इंस्टीट्यूट यानी विकास वित्तीय संस्थान की जरूरत बताते हुए एक विधेयक लाने की घोषणा है। सार्वजनिक आधारभूत ढांचा के मुद्रीकरण पर ध्यान देने की घोषण है। इसके लिए नेशनल मोनेटाइजेशन पाइप लाइन शुरू होगी। इसका एक डैशबोर्ड बनेगा, ताकि इस मामले में हो रही तरक्की को देखा जा सके। निस्संदेह कोई भी बजट सबको संतुष्ट नहीं कर सकता। परन्तु जरा दूसरे नजरिये से देखिए। ऐेसे संकट के काल में ३४.८३ लाख करोड़ का बजट असाधारण साहस का परिचय देनेवाला है। आप कोरोना काल में वित्तमंत्री द्वारा घोषित तीन पैकेजों, प्रधानमंत्री गरीब कल्याण योजना तथा रिजर्व बैंक की योजना को मिला दीजिए तो बीस लाख करोड़ से ज्यादा की राशि सरकार पहले ही दे चुकी है। इनको साथ मिलाकर देखिये और राजनीतिक नजरिये से परे होकर विचार करें। चीन ने सीमा पर और उसके परे भारत के अंतरराष्ट्रीय-क्षेत्रीय रक्षा हितों के समक्ष जो चुनौतियां पेश कर दी हैं उसमें भारत के पास रक्षा व्यवस्था को किसी स्थिति से निबटने के लिए कमर कसने के अलावा कोई चारा नहीं था। चार लाख ७८ हजार करोड़ की राशि का आवंटन करना पड़ा है। यदि सबके सिरसे बोझ कम कर दिया जाय तो धन आयगा कहांसे। विदेशी निवेश के लिए भी आपको पूरा ढांचा उपलब्ध कराना ही होगा और इसकी पूरी कोशिश बजट में है। हम न भूलें कि किसी के सिर पर करों का बोझ बढ़ाया नहीं गया है। कई लोग अलग-अलग विषय उठाकर बजट की हमेशा आलोचना करते हैं। बजट को समग्रता में देखने से ही सही निष्कर्ष तक पहुंच सकते हैं, खंड-खंड में विचार करने से नहीं। जो लोग पूछ रहे हैं कि इसमें रोजगार के लिए क्या किया गया है उनको ध्यान रखना चाहिए कि आधारभूत संरचना के जितनी परियोजनाएं हैं, ग्रामीण आधारभूत संरचना या शहरी, स्वच्छ जल मिशन, मिशन पोषण कार्यक्रम, शिक्षा क्षेत्र के कदम। सबमें बिना घोषणा के करोड़ों रोजगार के अवसर पैदा होंगे। स्वास्थ्य मूल राज्यों का विषय है लेकिन पूरी योजना साकार हुई तो स्वास्थ्य क्षेत्र की पूरी तस्वीर बदल जायगी। देश का कौन-सा वर्ग और क्षेत्र इसमें समाहित नहीं होगा। आर्थिक विकास में इसका सतत स्थायी योगदान होगा। व्यक्ति से समाज और समाज से राष्ट्र बनता है। इसलिए राष्ट्रीय चरित्र के निर्माण का आधार और उसकी दिशा भी बजट में दिखाई देनी चाहिए। ध्यान देंगे तो सौ सैनिक विद्यालय खोलने की ऐतिहासिक घोषणा इस दिशा में महत्वपूर्ण भूमिका निभायगी। इसी तरह राष्ट्रीय भाषाओं में अनुवाद की योजना है। अन्य भाषाओं की पुस्तकों का हिन्दी में, हिन्दी की पुस्तकों का अन्य भाषाओं में, अन्य भाषाओं की पुस्तकों का भी दूसरी अन्य भाषाओं में होने से सम्पूर्ण देश में पढऩे-लिखने वाले लोग एक-दूसरे की सभ्यता संस्कृति से परिचित होंगे। इससे सांस्कृतिक विविधता वाले देश में एकता का पुनर्जागरण होगा। इसी तरह उच्च शिक्षा के लिए आयोग, केंद्रीय विश्वविद्यालयों की स्थापना, हजारों विद्यालयों का उन्नतिकरण, आदिवासियों के लिए और एकलव्य विद्यालयों की स्थापना एवं उन्नतिकरण, आदिवासी छात्रों की छात्रवृत्ति का नये सिरे से रचना, अनुसंधान एवं अन्वेषण के लिए मोटी राशि और व्यवस्थाएं आदि भविष्य में महाशक्ति की भूमिका निभाने के लिए भारतीय प्रतिभा तैयार करने की दिशा में महत्वपूर्ण भूमिका अदा करेगा। कुल मिलाकर कह सकते हैं कि कोरोना काल से उबर रहे भारतीयों में विश्वास और सकारात्मक पटरी पर दौड़ाने की दृष्टि से यह बजट याद किया जायगा।", 
  "Topic64": "उत्तराखण्ड में अगले साल विधानसभा चुनाव होंगे। दो दशकों में ११ मुख्य मंत्री! सोचने को मजबूर करता है कि वह क्या वजह है कि उत्तराखंड में इतने मुख्य मंत्री बदले गये। किसी भी राज्य के लिए पांच साल के लिए एक मुख्य मंत्री की जरूरत होती है। राज्य के चहुंमुखी विकास के लिए यह जरूरी माना जाता है। राजनीतिक अस्थिरता अनिश्चय और अविश्वास का वातावरण निर्मित करती है। जो प्रदेश और देश के लिए ठीक नहीं समझा जाता। लेकिन उत्तराखण्ड में जिस तरह मुख्य मंत्री बदले गये हैं, उससे साफ है कि राज्य शुरू से ही राजनीतिक अस्थिरता से ग्रसित है। २०१७ के विधानसभा चुनाव में भारतीय जनता पार्टी ने राज्य की ७० विधानसभा सीटों में से ५७ सीटों पर जीत का परचम लहराया था। यह राज्य में अब तक के इतिहास में न केवल भारतीय जनता पार्टी, बल्कि किसी भी दल के लिए सबसे बड़ा आंकड़ा है। लेकिन पूर्ण बहुमत मिलने के बाद भी उत्तराखण्ड में सत्तासीन भाजपा ने पांच साल में तीसरा मुख्य मंत्री प्रदेश की जनता को दिया है। भाजपा में नेतृत्व या मुख्य मंत्री परिवर्तन का निर्णय ‘दिल्ली स्थित आलाकमान ही लेता है। पहले त्रिवेंद्र सिंह रावत और फिर ११५ दिनों में ही तीरथ सिंह रावत को मुख्य मंत्री के पद से हटना पड़ा, यह किसी महिमा या गरिमा का राजनीतिक निर्णय नहीं है, बल्कि भाजपा के भीतरी नाराजगी और गुटबाजी का ही नतीजा है। गलत निर्णय आलाकमान ने लिये अथवा वह विधानसभा चुनाव की जिताऊ रणनीति के मद्देनजर एक सक्षम और सटीक चेहरा नहीं चुन पाया। यह असमर्थता भाजपा के राष्ट्रीय नेतृत्व की है, जिसमें प्रधान मंत्री और स्वराष्ट्रमंत्री भी शामिल हैं। त्रिवेंद्र और तीरथ के बाद भाजपा आलाकमान ने इस बार एक युवा और अनजानसे चेहरे को मुख्य मंत्री बनाया है। चुनाव के मुहाने पर खड़े राज्य उत्तराखण्ड में भाजपा का यह प्रयोग कितना सफल रहेगा, यह तो आनेवाला समय ही बतायगा। लेकिन यह गुण भाजपा में ही निहित है, जहां ४६ वर्षीय पुष्कर सिंह धामी सरीखे अनुभवहीन नेता को मुख्य मंत्री बनाया गया है। अनुभवहीन के मायने हैं कि धामी किसी भी कैबिनेट में राज्यमंत्री तक नहीं रहे। छात्र राजनीति में वह लखनऊ विश्वविधालय में काफी सक्रिय रहे। लखनऊ से उत्तराखण्ड लौटने के बाद भी धामी लगातार छात्र राजनीति में एक्टिव रहे। इसी के चलते वह २०१२ और 2017 में लगातार विधायक बन पाये। धामी को लेकर राज्य के सीनियर नेताओं में अन्दर ही अन्दर नाराजगी का माहौल है। लेकिन भाजपा आलाकमान ने सतपाल महाराज, डा. हरक सिंह रावत, डा. धन सिंह रावत, बंशीधर भगत, यशपाल आर्य आदि वरिष्ठ विधायकों और नेताओं के असंतोष की परवाह नहीं की। इस बार पिथौरागढ़ के चेहरे को मुख्य मंत्री बनाया गया है। शायद कुमाऊं, गढ़वाल सरीखे क्षेत्रों में भाजपा की स्थिति या तो बेहतर है अथवा वह पिथौरागढ़ के जरिये चुनावी जुआ खेलना चाहती है। नये मुख्य मंत्री पुष्कर सिंह धामी को असंतुष्टों को मनाने उनके आवास पर जाना पड़ा, लिहाजा साफ है कि उनकी राजनीतिक चुनौतियां बहुत हैं। साल २००० में उत्तराखंड के साथ ही झारखंड और छत्तीसगढ़ का गठन हुआ था। झारखंड के बाद उत्तराखंड ने इस दौरान सबसे अधिक मुख्य मंत्री दिये हैं। बीते २१ सालों में झारखंड में १२ मुख्य मंत्री मिले हैं। उत्तराखंड के हालात भी झारखंड जैसे होते दिख रहे हैं। राज्य गठन के बाद भाजपा की दो साल की अंतरिम सरकार में ही राजनीतिक अस्थिरता का जन्म हो गया था। पहले सीएम नित्यानंद स्वामी सालभर का कार्यकाल भी पूरा नहीं कर पाये। नतीजा यह रहा कि भगत सिंह कोशरी को दूसरे सीएम के बतौर चुना गया। २००२ में हुए पहले विधानसभा चुनावों में कांग्रेस की सरकार बनी। नेतृत्व नारायण दत्त तिवारी को मिला। अब तक के इतिहास में सिर्फ एनडी तिवारी ही ऐसे नेता रहे हैं, जिन्होनें पांच साल का कार्यकाल पूरा किया। लेकिन तिवारी को भी अपने कार्यकाल के दौरान काफी दिक्कतें उठानी पड़ी थीं। तत्कालीन कांग्रेस प्रदेश अध्यक्ष हरीश रावत ने कई बार तिवारी के खिलाफ मोर्चा खोला था। यह बात अलग है कि उनकी कोशिशें परवान नहीं चढ़ पायीं। उत्तराखंड को अस्तित्व में आये बीस साल बीत चुके हैं, लेकिन इस दौरान ११ मुख्य मंत्रियों ने सरकारें चलायी हैं। संविधान के प्रावधानों के मुताबिक, अब मुख्य मंत्री की कुर्सी पर पांचवां चेहरा होना चाहिए था। दूसरे विधानसभा चुनावों में सूबे की सत्ता में भाजपा काबिज हुई थी। अगुवाई बीसी खंडूरी ने की लेकिन खंडूरी भी अपना कार्यकाल पूरा नहीं कर पाये। ८३४ दिनों तक सत्ता संभालने के बाद भाजपा में खंडूरी के खिलाफ भी बगावत हो गयी। आखिरकार रमेश पोखरियाल निशंक को सूबे का पांचवां सीएम बनाया गया। निशंक भी शेष बचे कार्यकाल को पूरा नहीं कर पाये और एक बार फिर राज्य की बागडोर बीसी खंडूरी को दी गयी। २०१२ के विधानसभा चुनावों में भाजपा से कांग्रेस ने सत्ता छीन ली थी। कांग्रेस ने मुख्य मंत्री का जिम्मा विजय बहुगुणा को सौंपा लेकिन बहुगुणा का कार्यकाल भी राजनीतिक अस्थिरता की भेंट चढ़ गया। ६९० दिनों तक बहुगुणा के सीएम रहने के बाद कांग्रेस ने यह जिम्मेदारी हरीश रावत को दे दी। हरीश रावत को भी अपनी ही पार्टी में बगावत का सामना करना पड़ा था। नतीजा यह रहा कि राज्य में पहली बार २५ दिनों के लिए राष्ट्रपति शासन भी लगाया गया। २५ दिनों बाद कोर्ट के आदेश पर हरीश रावत की सरकार फिर बहाल हुई। २०१७ के चुनावों में भाजपा को सूबे में प्रचंड बहुमत मिला था। ५७ विधायकों के साथ बनी सरकार से स्थिरता उम्मीद जगी थी लेकिन त्रिवेंद्र रावत की विदाई से साथ ही एक बार फिर उत्तराखंड में राजनीतिक अस्थिरता दिखाई दी है। राजनीतिक मामलों के जानकार प्रेम पुनेठा कहते हैं कि उत्तराखंड में राजनीतिक अस्थिरता की सबसे बड़ी वजह राजनेताओं की अति महत्वाकांक्षा है। छोटा राज्य होने के कारण हर किसी की नजर सिर्फ मुख्य मंत्री के पद रहती है। ऐसे में हर कोई हर हाल में खुद को मुख्य मंत्री देखना चाहता है। इतिहास साक्षी है कि भाजपा के किसी भी मुख्य मंत्री को उनका कार्यकाल पूरा नहीं करने दिया गया। पार्टी स्पष्ट कर सकती है कि यह कौन-सा संवैधानिक प्रावधान है? कमोबेश इसे लोकतंत्र की पावन परम्परा नहीं माना जा सकता, बल्कि उत्तराखंड भाजपा में भीतरी टकराव और असंतोष ऐसे रहे हैं, जिनके नतीजतन मुख्य मंत्री सबसे अनिश्चित और अस्थिर संवैधानिक पद बन गया है। लोकतंत्र में असंतोष और मत-भिन्नता की गुंजाइश रहती है, लेकिन मुख्य मंत्री का चेहरा व्यापक विमर्श के बाद तय किया जाना चाहिए, ताकि बदलाव बारी-बारी से न करना पड़े। लोकतंत्र की परम्परा के लिए मुख्य मंत्रियों को बारी-बारी बदलना कोई शुभ संकेत नहीं है। जनादेश भाजपा के पक्ष में रहा तो कुछ भी दावा नहीं किया जा सकता। धामी तुरुप का पत्ता भी साबित हो सकते हैं। ऐसा माना जा रहा है कि धामी चुनाव तक तो मुख्य मंत्री रहेंगे।", 
  "Topic65": "भारत में मानसून को लेकर मौसम विभाग का अनुमान आमतौर पर गलत ही साबित होती है। इस बार भी मौसम विभाग ने मानसून समय पर आने की भविष्यवाणी करते हुए १०४ से ११० फीसदी वर्षा की संभावना जतायी है। इस स्थिति को सामान्य से अधिक वर्षा माना जाता है, लेकिन मौसम विभाग का यह अनुमान हकीकत से दूर नजर रहा है। मानसून की आमद में हो रही देरी से पिछले दिनों बेमौसम बारिश की मार झेल चुके कृषि क्षेत्र का संकट और गहरा हो गया है। केंद्र सरकार के बनाये तीन कृषि कानूनों से पैदा हुआ संकट भी अभी कायम है। दिल्ली सहित उत्तर भारत के मैदानी इलाकों के किसानों को मानसून का इंतजार बना हुआ है। मानसून के अभाव में दिल्ली, उत्तर प्रदेश, पंजाब, हरियाणा, राजस्थान, गुजरात और मध्यप्रदेश के अधिकांश जिलों में सूखे के हालात बने हुए हैं। निजी मौसम पूर्वानुमान एजेंसी स्काईमेट वेदर के अनुमान के मुताबिक ९ जुलाई से बंगाल की खाड़ी से पूर्वी हवाएं चलेंगी। इसके बाद ही देश के बाकी हिस्सों में मानसून आगे बढ़ेगा। कृषि विशेषज्ञों का कहना है कि मानसून की धीमी गति की वजह से प्रमुख खरीफ फसलों दलहन, तिलहन, धान और मोटे अनाज की बुवाई में देरी हुई है। यदि एक सप्ताह और बारिश नहीं हुई तो देश के कुछ हिस्सों में फिर से बुवाई करनी पड़ सकती है। सूखे की आशंका ने न सिर्फ किसानों की सिहरन बढ़ा दी है, बल्कि उद्योग जगत भी सहमा हुआ है। आसन्न सूखे के खतरे से महंगी के और बढऩे की आशंका भी है। नतीजतन औद्योगिक विकास दर के घटने का भी अंदेशा बढ़ गया है। इस बार कम बारिश से स्थिति इसलिए भी अधिक भयावह हो सकती है, क्योंकि देश पिछले साल भी कम बारिश की मार झेल चुका है। रही-सही कसर पिछले दिनों आये दो-दो भीषण तूफानों और उनकी वजह से हुई बेमौसम बरसात ने पूरी कर दी है। ऐसे में साफ है कि कमतर बारिश किसानों के साथ समूची अर्थव्यवस्था की कमर तोड़ सकती है। मौसम के बदलते तेवरों के साथ बेमौसम बारिश और ओलावृष्टि से तहस-नहस खेती के बाद मानसून पर टिकी किसानों की आस अभी से छूटती दिख रही है। लेकिन मामला इतने पर ही खत्म नहीं हो रहा है। अमेरिकी मौसम विज्ञानियों की माने तो प्रशांत महासागर का तापक्रम बढऩे से उत्पन्न होने वाला अल नीनो का दैत्य अगले साल के मानसून तक भी असर डाल सकता है। ऐसी भयंकर आशंकाएं यदि सही साबित हुई तो इसका असर न केवल किसानों को, बल्कि देश की विशाल आबादी को गहरे जख्मों से भरकर रख देगा। यह प्राकृतिक कारण नहीं है, बल्कि भ्रष्ट प्रशासनिक व्यवस्था का नतीजा है कि न तो सिंचाई के मामले में आत्मनिर्भर हो पाये और न ही व्यर्थ बह जाने वाले वर्षा-जल के संग्रहण और प्रबंधन की कोई ठोस प्रणाली विकसित कर सके। आजादी के बाद की हमारी समूची राजनीति इस बात की गुनहगार है कि जिस तरह उसने देश के सभी लोगों को स्वच्छ पानी पीने के अधिकार से वंचित रखा, वैसे ही फसलों के लिए भी पानी का पर्याप्त इंतजाम नहीं किया। वैसे देश में खेती की बदहाली हाल के वर्षों की कोई ताजा परिघटना नहीं है, बल्कि इसकी शुरुआत आजादी के पूर्व ब्रिटिश हुकूमत के समय से ही हो गयी थी। अंग्रेजों से पहले के राजे-रजवाड़े खेती के महत्व को समझते थे। इसलिए वह किसानों के लिए नहरें-तालाब इत्यादि बनवाने में दिलचस्पी लेते थे। वह यह अच्छी तरह जानते थे कि किसान की जेब गरम रहेगी तो ही हम तमाम मौज-शौक कर सकेंगे। भारत ही नहीं, कृषि पर आधारित दुनिया की किसी भी सभ्यता में नहरों का केंद्रीय महत्व हुआ करता था। यही नहरें उनकी जीवनरेखा होती थीं। भारत में इस जीवन रेखा को खत्म करने का पाप अंग्रेज हुक्मरानों ने किया। जहां-जहां उन्होंने जमींदारी व्यवस्था लागू की वहां-वहां नहरें या तो सूख गयीं या फिर उन्हें पाट दिया गया। भ्रष्ट और बेरहम जमींदार पूरी तरह अंग्रेजपरस्त थे और राजाओं के कारिंदे होते हुए भी अंग्रेजों को ही अपना भगवान मानते थे। किसानों की समस्याओं से उनका दूर-दूर तक कोई सरोकार नहीं था। उन्हें तो बस किसानों से समय पर लगान चाहिए होता था। समय पर लगान न चुकाने वाले किसानों पर जमींदार तरह-तरह के शारीरिक, मानसिक और आर्थिक जुल्म ढाते थे। रही-सही कसर सूदखोर महाजन पूरी कर देते थे, जो किसानों को कर्ज और ब्याज की सलीब पर लटकाये रहते थे तो इस तरह ब्रिटिश हुक्मरानों के संरक्षण में, जालिम जमींदारों और लालची महाजनों के दमन चक्र के चलते भारतीय खेती के सत्यानाश सिलसिला शुरू हुआ, जो बदले हुए रूपमें आज भी जारी है। आजाद भारत के हुक्मरान चाहते तो भारतीय खेती को पटरी पर लाने के ठोस जतन कर सकते थे, लेकिन गुलामी के कीटाणु उनके खून से नहीं गये। उनकी भी विकास दृष्टि अपने पूर्ववर्ती गोरे शासकों से ज्यादा अलहदा नहीं रह पायी। उनके लिए देश की किसान बिरादरी का महत्व इतना ही था कि वह अन्न के मामले में देश को आत्मनिर्भर बना सकती है। चूंकि उनकी समझ यह बनी है कि जरूरत पडऩे पर विदेशों से भी अनाज मंगाया जा सकता है। इसलिए उन्होंने कभी यह महसूस ही नहीं किया कि खेती समद्ध हो और किसान खुशहाल बने। नतीजा यह हुआ कि आयातित बीजों और रासायनिक खाद के जरिये जो हरित क्रांति हुई, वह अखिल भारतीय स्वरूप नहीं ले सकी। उसका असर सिर्फ पंजाब, हरियाणा और पश्चिम उत्तर प्रदेश जैसे देश के उन्हीं इलाकों में देखने को मिला, जहां के किसान खेती में ज्यादा पूंजी निवेश कर सकते थे। शासक वर्ग का मकसद यदि आम किसानों को समृद्ध बनाने का होता तो देश के उन इलाकों में नहरों का जाल बिछा दिया जाता, जहां सिंचाई व्यवस्था पूरी तरह चौपट हो चुकी है। ऐसा होता तो खेती की लागत भी कम होती और कर्ज की मार तथा मानसून की बेरुखी के चलते किसानों को आत्महत्या करने पर मजबूर नहीं होना पड़ता। विश्व बैंक के एक आकलन के अनुसार भारत की कुल खेती के मात्र ३५ प्रतिशत हिस्से को ही सिंचाई की सुविधा उपलब्ध है। यानी लगभग दो-तिहाई खेती आसमान भरोसे है। जिस देश की लगभग दो-तिहाई आबादी की जीविका खेती से जुड़ी हुई हो, उसकी एक अनिवार्य जरूरत यानी सिंचाई की इस उपेक्षा को आपराधिक षड्यंत्र के अलावा और क्या कहा जा सकता है। देश के अधिकांश क्षेत्रों में बिजली सरकारी सेक्टर में है, परन्तु वह गांवों को इतनी बिजली नहीं दे सकता कि किसान दिन में अपने खेतों की सिंचाई कर रात को चैन की नींद सो सके। गांवों में बिजली रात में आती है और वह भी कुछ घंटों के लिए। क्या यह किसी लोकहितकारी व्यवस्था का लक्षण है कि अपना पैसा खर्च कर धरती से पानी निकालने के लिए किसानों को रात-रात भर जागना पड़े। देश की आजादी के आठवें दशक में भी देश के आधे से अधिक किसान मानसून की मेहरबानी पर जिंदा हैं। यह तथ्य अपने आप में इस बात का प्रमाण है कि हमारा व्यवस्था तंत्र अभी बुनियादी जिम्मेदारी से कोसों दूर है।", 
  "Topic66": "मंत्रिमंडल के विस्तार और फेरबदल कर के प्रधानमंत्री ने कुछ बड़े संदेश दिये हैं। पहला, व्यक्ति चाहे कितना भी बड़ा हो उसके कार्य प्रदर्शन की गुणवत्ता से कतई समझौता नहीं किया जायेगा। दूसरा, किसी खास मंत्रालय का मंत्री यदि जनता की अपेक्षाओं पर खरा नहीं उतरता तो उसके खिलाफ उपजी नाराजगी का असर पूरी सरकार पर नहीं पडऩे दिया जायेगा। तीसरा, सबका साथ, सबका विकास और सबका विश्वास मूलमंत्र पर आगे बढ़ते हुए सरकार में समाज के सभी वर्गों और देश के हर कोने की पर्याप्त भागीदारी सुनिश्चित की जायेगी। चौथा, बेहतरीन कार्य करनेवालों को पुरस्कृत किया जाता रहेगा। पांचवां, पार्टी संघटन के लिए निष्ठापूर्वक काम करने वालों को बड़े अवसर दिये जायंगे।  मंत्रिमंडल के विस्तार से ज्यादा लोगों की रुचि यह जानने में रही कि प्रसाद, डा., प्रकाश और बाबुल जैसे दिग्गज मंत्रियों की मंत्रिमंडल से क्यों छुट्टी कर दी गयी। मंत्रिमंडल से जो अन्य लोग हटाये गये हैं उनके नामों पर शायद ही किसी को आश्चर्य हुआ हो, बल्कि अभी तो कई और ऐसे मंत्री बाकी हैं जिनका कार्य प्रदर्शन संतोषजनक नहीं है लेकिन चूंकि वह उन राज्यों से हैं जहां साल २०२२ में विधानसभा चुनाव होने हैं, ऐसे में वहां के जातिगत समीकरणों को देखते हुए उनकी कुर्सी फिलहाल बच गयी है। प्रसाद, डा. , प्रकाश की मंत्री पद से छुट्टी सभी लोगों के लिए साफ संकेत है कि कोई अपने बड़े नाम की वजह से ही बड़े पद पर नहीं बैठा रह सकता। काम भी करके दिखाना होगा। दरअसल साल २०१४ और २०१९ के लोकसभा चुनाव पूर्व के लोकसभा चुनावों से इस मायने में अलग थे कि जनता ने एक तरह से अपने सांसद को चुनने के लिए नहीं, बल्कि सीधे प्रधान मंत्री को चुननेके लिए वोट दिया था। ऐसे में अपने मंत्रिमंडल में किस को मंत्री बनाते हैं और किसे हटाते हैं इससे ज्यादा असर नहीं पड़ेगा क्योंकि जनता वादे पूरे होने की स्थिति में मोदी को सराहेगी या वादे पूरे नहीं होने की स्थिति में उनसे ही सवाल करेगी। जहांतक प्रसाद की बात है तो उन्हें भी यकीन नहीं होगा कि कानून, आईटी, कम्युनिकेशन जैसे बड़े मंत्रालय संभालते-संभालते वह अचानक से मंत्री पद से हाथ धो बैठेंगे। लोगों को विश्वास नहीं हो रहा है कि जो मंत्री राजनीतिक और नीतिगत मामलों में लगातार सरकार का पक्ष रखने के लिए मीडिया के बीच उपस्थित होते रहते थे उन्हें क्यों हटा दिया गया। कहा जा रहा है कि ट्विटर से लड़ाई प्रसाद को भारी पड़ गयी। यह सही है कि विदेशी सोशल मीडिया कंपनियों से जिस तरह प्रसाद भिड़े उससे भारत एक अजीब स्थिति में फंस गया क्योंकि एक ओर तो हम विदेशी कंपनियों को अपने यहां निवेश का न्यौता दे रहे हैं दूसरी ओर ऐसा संदेश भी गया कि हम उन्हें भारत के कानूनों से डरा भी रहे हैं। यह माना गया कि प्रसाद इस मुद्दे से और आसान तरीके से निबट सकते थे। प्रसाद के खिलाफ लेकिन सिर्फ यही मामला नहीं था। मंत्री के रूप में न तो वह बीएसएनएल का भला कर पाये, न ही प्रधान मंत्री के महत्वाकांक्षी प्रोजेक्ट भारतनेट को तेजी से आगे बढ़ा पाये। यही नहीं जिस तरह से कोरोना महामारी की दूसरी लहर के दौरान केंद्र सरकार को कभी हाईकोर्ट तो कभी सुप्रीम कोर्ट की फटकार पड़ती रही उससे भी यही संदेश गया कि कानून मंत्रालय सही तरीके से सरकार का पक्ष अदालतों में नहीं रख पा रहा है। इसके अलावा यह भी माना जा रहा है कि कानूनमंत्री के तौर पर रविशंकर प्रसाद के रिश्ते न्यायिक तंत्र के साथ सहज नहीं रहे और बड़ी संख्या में जजों की रिक्ति को भरने के लिए भी मंत्रालय पर्याप्त कदम नहीं उठा पाया था। प्रकाश जो कि मंत्री होने के साथ सरकार के मुख्य प्रवक्ता भी थे, उन्हें भी यूं रुखसत कर दिये जाने का आभास नहीं होगा। उनके खिलाफ एक-दो नहीं कई बातें गयीं। प्रधान मंत्री ने पर्यावरण सुरक्षा के लिहाज से कई कदम उठाये जैसे कि सिंगल यूज प्लास्टिक पर रोक की बात हुई लेकिन यह मंत्रालय प्रधान मंत्री के कदमों को आगे ही नहीं बढ़ा पाया। पर्यावरण मंत्री के रूप में जो ड्राफ्ट लेकर आये उसका पर्यावरणविदों ने जमकर विरोध किया। यही नहीं सूचना और प्रसारण मंत्री के रूप में उनका काम था कि कोरोना की दूसरी लहर के दौरान जब देश महामारी से जूझ रहा था तो सरकार की ओर से किये जा रहे कार्यों को प्रमुखता से बताया जाये लेकिन वह ऐसा करने में विफल रहे, नतीजतन विपक्ष सरकार को घेरता रहा और सरकार की छवि खराब होती रही। यही नहीं, विदेशी मीडिया में भी जिस तरह भारत सरकार की नाकामियों की खबरें छपीं उसका भी प्रतिवाद सूचना प्रसारण मंत्रालय सही से नहीं कर पाया। यही नहीं, लगातार नीतियां बनाने का मुद्दा भी टालते ही रहे। स्वास्थ्यमंत्री पद से डा. ने अपनी छुट्टी की कल्पना नहीं की होगी लेकिन प्रधान मंत्री की निगाह में वह अप्रैल में ही आ गये थे। इसमें कोई दो राय नहीं कि कोरोना महामारी की पहली लहर के दौरान डा. का काम संतोषजनक रहा लेकिन कह सकते हैं कि कोरोना ने पहली लहर के दौरान तो भारत में अपना रौद्र रूप दिखाया ही नहीं था। डा. कोरोना को हराने का श्रेय लेने को इतने आतुर थे कि इस साल ७ मार्च को उन्होंने भारत में कोरोना महामारी का अंत होने की बात तक कह दी थी। परन्तु मार्च महीने के अंतमें कोरोना के नये मामले इतनी तेजी से बढऩे शुरू हुए कि अप्रैल तक तो यह चरम तक पहुंच चुका था। अप्रैल अंत तक जिस प्रकार संसाधनों की कमी से भारत जूझ रहा था उस समय तक डा. एक विफल मंत्री के रूप में पहचाने जाने लगे थे। माना जाता है कि प्रधान मंत्री मार्च के मध्य में ही समझ गये थे कि डा. अकेले कुछ नहीं कर पायंगे इसलिए प्रधान मंत्री कार्यालय और नीति आयोग ने कमान संभाली। १७ मार्च को प्रधान मंत्री ने कोरोना के बढ़ते मामलों को लेकर मुख्य मंत्रियों के साथ आनलाइन संवाद किया और इस बैठक में स्वास्थ्य सचिव राजेश भूषण ने प्रस्तुतिकरण दिया और मंत्री ने मुख्य मंत्रियों से उन जिलों पर विशेष ध्यान देने को कहा जहां मामले बढ़ रहे थे। यही नहीं, प्रधान मंत्री ने अप्रैल और मई महीने में कोरोना महामारी से जुड़े विभिन्न मुद्दों या संसाधनों को लेकर तमाम बैठकें कीं लेकिन इनमें से अधिकतर बैठकों में डा. नहीं थे। यही नहीं माना जाता है कि प्रधान मंत्री को यह बात भी रास नहीं आ रही थी कि विपक्ष द्वारा सवाल उठाये जाने पर डा. समस्याओं को दूर करने की बात कहने की बजाय विपक्ष शासित राज्य सरकारों को ही घेरने में जुटे थे। एक बार तो प्रधान मंत्री की मुख्य मंत्रियों के साथ बैठक से एक दिन पहले ही डा. ने विपक्ष पर निशाना साध कर माहौल गर्म कर दिया था। नये स्वास्थ्यमंत्री ने अपने पहले संवाददाता सम्मेलन में जिस तरह राज्यों को साथ लेकर चलने की बात कही है उससे यह बात स्पष्ट हो जाती है कि डा. ऐसा कर पाने में विफल रहे थे और उसकी कीमत उन्हें चुकानी पड़ी। रेलमंत्री के रूप में भले पीयूष के खाते में कई उपलब्धियां हों लेकिन उनके कार्यकाल में जनता की नाराजगी खूब रही। आम जनता के परिवहन का साधन रेलवे उनके कार्यकाल में इतना महंगा हो गया है कि लोग बसों से यात्रा को महत्व भी देने लगे हैं। श्रममंत्री के रूप में संतोष का कार्य काल पूरी तरह विफल रहा क्योंकि रोजगार प्रदान करने के जिस बड़े वादे के साथ मोदी सरकार सत्ता में आयी थी वह पूरा नहीं हो पाया है। उस पर से श्रममंत्री के पास कभी आंकड़े भी नहीं होते थे कि कोरोना ने कितनों को बेरोजगार कर दिया या सरकार ने रोजगार के प्रत्यक्ष या अप्रत्यक्ष कितने अवसर मुहैया कराये। यही नहीं, श्रम सुधार कानूनों को लेकर भी वह सरकार का पक्ष सही ढंग से नहीं रख पा रहे थे। मंत्री के रूप में उनकी निष्क्रियता साफ झलकी क्योंकि बड़े से बड़ा मुद्दा आ जाये, संतोष चुप्पी साधे रहते थे या परिदृश्य से गायब रहते थे। अपने पैरों पर कुल्हाड़ी उन्होंने खुद तब चला दी जब दूसरी लहर के दौरान उन्होंने पत्र लिखकर सरकार की नाकामियां गिना दीं। इसके अलावा रमेश का स्वास्थ्य तो गड़बड़ चल ही रहा है इसके अलावा वह राष्ट्रीय शिक्षा नीति को सही ढंग से नहीं रख पाये। बाबुल को लोकप्रिय चेहरा माना गया था। वह दो बार लोकसभा का चुनाव जीते लेकिन दोनों ही बार मोदी के नाम पर वोट पड़ा था जैसे ही बाबुल ने अपने चेहरे पर वोट लेने का प्रयास किया वह विधानसभा सीट भी नहीं जीत पाये। इसके अलावा पर्यावरण राज्यमंत्री के रूप में उनकी लगातार निष्क्रियता भी उनकी रवानगी की वजह बनी।", 
  "Topic67": "कोरोना महामारी के समय पूरे विश्व में ही लाखों लोगों के रोजगार पर विपरीत प्रभाव पड़ा था। भारत भी इससे अछूता नहीं रह सका था एवं हमारे देश में भी कई लोगों के रोजगार पर असर पड़ा। हालांकि छोटी अवधि के लिए इस समस्या को हल करने के उद्देश्य से कोरोना काल के दौरान लगभग ८० करोड़ लोगों को आठ महीनों तक मुफ्त अनाज, दालें एवं अन्य खाद्य सामग्री उपलब्ध करायी गयी थी। साथ ही करोड़ों परिवारों को मुफ्त गैस सिलेंडर उपलब्ध कराये गये एवं जन-धन योजना के अंतर्गत खोले गये करोड़ों महिलाओं के खातों में प्रतिमाह पांच सौ रुपये केंद्र सरकार द्वारा जमा किये जाते रहे। करोड़ों किसानों के खातों में भी इस दौरान ६००० रुपये जमा किये गये थे। परंतु बेरोजगारी की समस्या का लम्बी अवधि के लिए समाधान निकालना बहुत जरूरी है। अत: आवश्यकता इस बात की अधिक है कि देश में रोजगार के अधिक से अधिक नये अवसरों का सृजन किया जाय। १ फरवरी २०२१ को भारत की वित्तमंत्री निर्मला सीतारमण ने वित्तीय वर्ष २०२१-२२ के लिए संसद में बजट पेश किया। यह बजट कई विपरीत परिस्थितियों में पेश किया गया है। कोरोना महामारी के चलते वित्तीय वर्ष २०२०-२१ में केंद्र सरकार की अर्थप्राप्ति में बहुत कमी रही है। जबकि खर्चों में कोई कमी नहीं आने दी गयी, ताकि इस महामारी के दौर में जनता को किसी प्रकार की तकलीफ महसूस न हो। देश में तरलता के प्रवाह को लगातार बनाये रखा गया तथा आत्मनिर्भर भारत पैकेज को लागू करते हुए इसके अंतर्गत अर्थव्यवस्था के सभी क्षेत्रों की भरपूर मदद की गयी। आत्मनिर्भर भारत पैकेज के अंतर्गत भारतीय रिजर्व बैंक द्वारा किये गये उपायों सहित, कुल मिलाकर २७.१ लाख करोड़ रुपये का वित्तीय प्रभाव रहा है, यह सकल घरेलू उत्पाद का १३ प्रतिशत है। इस लिहाज से यह बजट भी अपने आप में विशेष बजट ही कहा जायगा। इस बजट के माध्यम से भरपूर प्रयास किया गया है कि देश में रोजगार के अधिक से अधिक नये अवसर सृजित किये जा सकें। सबसे पहले तो वित्तीय वर्ष २०२१-२२ के लिए ५.५४ लाख करोड़ रुपये के पूंजीगत खर्चों का प्रावधान किया गया है। जबकि वित्तीय वर्ष २०२०-२१ में ४.१२ लाख करोड़ रुपये के पूंजीगत खर्चों का प्रावधान किया गया था। इस प्रकार वित्तीय वर्ष २०२१-२२ में पूंजीगत खर्चों में ३४.४६ प्रतिशत की वृद्धि दृष्टिगोचर होगी। इसका सीधा परिणाम देश में रोजगार के नये अवसरों के सृजित होने के रूप में देखने को मिलेगा। वित्तीय वर्ष २०२०-२१ में किये गये १३ वादों पर तेजी से काम हो रहा है। अगले वित्तीय वर्ष २०२१-२२ में कुछ महत्वपूर्ण क्षेत्र चुने गये हैं, जिनपर विशेष ध्यान केंद्रित कर तेजी से काम किया जायगा। इन महत्वपूर्ण क्षेत्रों में शामिल हैं स्वास्थ्य सेवाएं, स्वच्छ जल की व्यवस्था, स्वच्छ भारत, अधोसंरचना का विकास, गैस की उपलब्धता आदि। कोरोना महामारी के दौर में देश में स्वास्थ्य सेवाओं को प्राथमिकता मिली है और यह जरूरी भी है कि अब देश में स्वास्थ्य सेवाओं में सुधार किया जाये। अत: प्रधानमंत्री आत्मनिर्भर स्वास्थ्य योजना के अंतर्गत प्राथमिक एवं माध्यमिक स्वास्थ्य देखभाल अधोसंरचना को और भी मजबूत करने के उद्देश्य से अगले छह वर्षों के दौरान ६४,१८० करोड़ रुपये खर्च करने का प्रावधान किया गया है। हालांकि स्वास्थ्य योजनाओं पर वित्तीय वर्ष २०२१-२२ में कुल मिलाकर २२३,८४६ करोड़ रुपये खर्च करने का लक्ष्य निर्धारित किया गया है, इस मद पर किये जाने वाले कुल खर्च में १३७ प्रतिशत की वृद्धि दृष्टिगोचर है। कोरोना वायरस महामारी को रोकने के लिए तैयार की गयी वैक्सीन के लिए ३५००० करोड़ रुपये का प्रावधान किया गया है। यदि आवश्यकता होगी तो और फंड भी उपलब्ध कराया जायगा। स्वास्थ्य सेवाओं में सुधार के साथ ही ग्रामीण एवं शहरी इलाकों में समस्त परिवारों को स्वच्छ पानी की उपलब्धता सुनिश्चित करने के उद्देश्य से इस मद पर अगले पांच वर्षों के दौरान २.८७ लाख करोड़ रुपये खर्च किये जाने का प्रावधान किया गया है। इस कार्य को गति देने के उद्देश्य से शीघ्र ही शहरी जल जीवन मिशन भी प्रारम्भ किया जा रहा है। स्वच्छ भारत, स्वस्थ भारत के नारे को साकार करने के उद्देश्य से शहरी स्वच्छ भारत मिशन-२ को भी प्रारम्भ किया जा रहा है। इसके लिए १.४२ लाख करोड़ रुपये खर्च करने की योजना बनायी गयी है। देश में अधोसंरचना को एक लेवल और आगे ले जाने के लिए नये-नये रोड विकसित करनेके साथ ही रोड, रेलवे एवं पोर्ट को आपस में जोडऩे का प्रयास भी किया जा रहा है। देश में ही नदियों को जल मार्ग के रूप में विकसित किये जाने के भी प्रयास किये जा रहे हैं क्योंकि जल मार्ग यातायात का एक बहुत ही सुगम एवं सस्ता साधन है। अत: देश में अधोसंरचना विकसित करने के उद्देश्य से रोड मंत्रालय को वित्तीय वर्ष २०२१-२२ के लिये रुपये १.१८ लाख करोड़ रुपये का आवंटन किया गया है। वित्तीय वर्ष २०२०-२१ में राष्ट्रीय राजमार्ग के १३००० किलोमीटर रोड बनाये जाने के लिए टेंडर पास किये गये थे इसके अतिरिक्त वित्तीय वर्ष २०२१-२२ में भी राष्ट्रीय राजमार्ग के ८५०० किलोमीटर नये रोड का निर्माण किये जाने का प्रावधान किया गया है। इसी प्रकार रेल मंत्रालय को भी वित्तीय वर्ष २०२१-२२ के लिए १.१ लाख करोड़ रुपये का आवंटन किया गया है। दिसम्बर २०२३ के अंत तक देश में रेलवे की समस्त ब्रॉडगेज लाइन का सौ प्रतिशत विद्युतीकरण कार्य पूर्ण कर लिया जायगा एवं २७ नगरों में मेट्रो रेल लाइन उपलब्ध करा दी जायगी। देश में कुछ पोट्र्स का निजीकरण किये जाने की योजना भी बनायी गयी है। सौ नये शहरों में गैस वितरण, पाइप लाइन के जरिये किये जाने की योजना है। साथ ही उज्ज्वला योजना के अंतर्गत एक करोड़ गैस के नये कनेक्शन योग्य परिवारों को उपलब्ध कराये जायेंगे। राष्ट्रीय अधोसंरचना पाइप लाइन को तेजी से विकसित करने के उद्देश्य से वित्तीय विकास संस्था के माध्यम से राज्य एवं केन्द्र उपक्रमों को पूंजी उपलब्ध करायी जायगी। अधोसंरचना को विकसित करने के लिए किये जा रहे भारी भरकम खर्च के चलते देश में न केवल रोजगार के नये अवसर सृजित होंगे, बल्कि इससे अन्य कई उत्पादों जैसे सीमेंट, स्टील आदि की मांग में भी वृद्धि होगी जिसके कारण अन्य कई उद्योग भी तेजी से विकास करते नजर आयंगे। भारत में बीमा के क्षेत्र में बहुत कुछ किया जाना बाकी है क्योंकि देश का बहुत बड़ा वर्ग बीमा के कवरेज से बाहर है। अत: बीमा क्षेत्र को तेजी से विकसित करने के उद्देश्य से बीमा कम्पनियों में विदेशी निवेशको बढ़ावा देने के लिए विदेशी निवेश की सीमा को ४९ प्रतिशत से बढ़कर ७४ प्रतिशत किया जा रहा है, इसके लिए बीमा कानून में जरूरी संशोधन भी किया जा रहा है। विभिन्न समस्याओं से बाहर निकालने के उद्देश्य से पिछले पांच वर्षों के दौरान ३.१६ लाख करोड़ रुपये की पूंजी सरकार द्वारा उपलब्ध करायी गयी है। फिर भी वित्तीय वर्ष २०२१-२२ में सरकारी क्षेत्र के बैंकों को २०,००० करोड़ रुपये की अतिरिक्त पूंजी उपलब्ध करायी जायगी। जिससे बैंकों की गैर-निष्पादनकारी आस्तियों में कमी की जा सके। ७५ वर्ष से अधिक की आयु के बुजुर्गों को, जिनकी आय केवल पेंशन एवं ब्याज की मदों से होती है, अब आय कर विवरणी फाइल करने की आवश्यकता नहीं होगी। यह देश के बुजुर्गों के लिए एक विशेष तोहफा है। कोरोना महामारी के चलते केंद्र सरकार की कुल आय में आयी भारी कमी के कारण वित्तीय वर्ष २०२०-२१ के लिए ९.५ प्रतिशत का राजकोषीय घाटा होने का अनुमान लगाया गया है। परंतु वित्तीय वर्ष २०२१-२२ में इसे घटाकर ६.८ प्रतिशत पर लाया जायगा एवं वित्तीय वर्ष २०२२-२३ में इसे ५.५ प्रतिशत तक नीचे लाया जायगा। वित्तीय वर्ष २०२१-२२ में सरकार द्वारा विभिन मदों पर खर्चों के लिए कि ये गये प्रावधानों के चलते बाजार से १२ लाख करोड़ रुपये का सकल उधार लिया जायगा। साथ ही १.७५ करोड़ रुपये का पूंजी विनिवेश भी किया जायगा, ताकि देश की जनता के लिए किये जा रहे विकास कार्यों पर किसी भी प्रकार की आंच नहीं आये। कुल मिलाकर कहा जा सकता है कि वित्तीय वर्ष २०२१-२२ के लिए प्रस्तुत बजट में यह प्रयास किया गया है कि देश में किस प्रकार रोजगार के अधिक से अधिक नये अवसर सृजित किये जायें।", 
  "Topic68": "जिस प्रकार जलवायु का असर पेड़-पौधों और फसल पर होता है। वैसे ही परिवेश का असर आदमी पर होता है, आदमी अपने परिवेश के अनुसार जीता है। आज के दौर का परिवेश वर्तमान एवं आने वाली पीढ़ी के जीवन को तय करता है। आज जब हर तरफ महंगी, बाजार वाद एवं मुनाफाखोरी का हाहाकार मचा है, आदिम युग के समान आधुनिक भारत में भोजन एक जरूरत नहीं, बल्कि महंगी के कारण मानव की मुख्य समस्या बन गयी है। कोरोना काल में आदमी भोजन मजबूत शक्तिशाली बनने के लिए नहीं कर रहा है। बस जीने के लिए भोजन कर रहा है, क्योंकि कोरोना काल में एक ओर जहां लाखों लोग बेरोजगार हुए हैं वहीं आय के संसाधन भी काफी कम हुए हैं। ऐसे में महंगी की मार अलग झेल रहे हैं यही कारण है कि देश में कुपोषण की संख्या में खासा वृद्धि हुई है। कोरोना काल में पेट्रोल-डीजल के मूल्य में लगातार इजाफा हो रहा कि देश में १०६ रुपये लीटर पेट्रोल बिकने लगे, वहीं खाद्य तेल की दर में ८०-१०० फीसदी की वृद्धि दर्ज हुई। इस पर शासन तंत्र का कहना है कि शासन ने खाद्य तेल में मिलावट बन्द कर दी है जिससे आगे किसानों को लाभ होगा तो क्या कोरोना काल के पूर्व मिलावटी खाद्य तेल का उपयोग करते थे। यह सोचने का विषय है। ऐसे ही पेट्रोल-डीजल की कीमत पर टीकाकरण एवं विकास का हवाला शासन तंत्र द्वारा दिया जाता है। ऐसे में देश के शासन तंत्र को सीधे कर में जीएसटी द्वारा सौ फीसदी से ऊपर इजाफा हुआ, जो लगभग एक लाख करोड़ है। महंगी के लिए बाजार कर, मुनाफा आवश्यक का मूल्यांकन करने पर सतही स्तर पर महंगी एवं उसके असर का विचार करने की आवश्यकता है। महंगी के लिए जिम्मेदार कारकों में पहला पेट्रोल-डीजल के मूल्यों में बेतहाशा वृद्धि है तो दूसरा आर्थिक घोटाले एवं धोखाधड़ी है। तीसरा निजीकरण के लिए पूंजीवादी संस्कृति के निर्माण में उद्योगपतियों को अनियंत्रित मुनाफा लेने की छूट। चौथा, शासन तंत्र द्वारा करके नये प्रावधान। यह सभी कारक एक-दूसरे से जुड़ाव रखते हैं, जो अर्थव्यवस्था को प्रभावित करते हैं। मूलत: यह पूंजीवादी संस्कृति में मुनाफे की सभ्यता का विकास करते हैं। इन्हीं कारणों में महंगी विगत कई वर्षों के तुलना में चरम पर है। इसमें आर्थिक घोटालों पर रोक लगाना एवं उचित काररवाई की अत्यधिक आवश्यकता है। देश के पंजाब नेशनल बैंक की शाखा पीएनबी हाउसिंग फाइनेंस के चार हजार करोड़ के शेयर अमेरिकी कम्पनी को गुपचुप तरीके से बेचे जाने के कारण पंजाब नेशनल बैंक को कई हजार करोड़ का नुकसान हुआ। साथ ही पीएनबी हाउसिंग फाइनेंस के मालिकाना हकपर भी असर पडऩे की सम्भावना होने लगी, जिसका असर बैंक उपभोक्तापर पड़ेगा। सेबी के जांचमें आया कि देशके प्रमुख उद्योगपति गौतम अड़ानी की कम्पनी में ४३५०० हजार करोड़के रकम का निवेश मारीशस के एक फर्म से होता है जिसके मालिक का पता नहीं, यह बेनामी फंडिंग से देश की अर्थव्यवस्था पर भी असर पड़ता है लेकिन यह पहली घटना नहीं है। ऐसे में शासन तंत्र को आर्थिक घोटालों से प्रभावित लोगों को मुआवजे की व्यवस्था देनी चाहिए। आर्थिक अपराध, महंगी का प्रमुख कारक है। देश का शासन तंत्र निवेश के लिए लगातार निवेशकों को आमंत्रित कर रहा है लेकिन क्या शासन तंत्र उनके लिए कानून और व्यवस्था को मजबूती के साथ तैयार किया है। देश में जब कोरोना संक्रमण तेजी से फैल रहा था तब आवश्यक दवाओं और आक्सीजन का कालाबाजारी जोरों पर था। साथ ही निजी अस्पताल ओवर बिलिंग कर इलाज के नाम पर मोटी रकम कमाने में लगे रहे। देश में आर्थिक अपराध एवं साइबर अपराध भी जोरों पर है। डिजिटल भारत में अपराध पर नियंत्रण न कर पाने से आमजन भय में जी रहा है। जब देश के शासन तंत्र को आवश्यक वस्तु की कालाबाजारी पर सख्त काररवाई की गुहार लगानी पड़ रही है तब ऐसी व्यवस्था प्रणाली में आमजन को किस हालात का सामना करना पड़ता है। देश की आर्थिक समीक्षा में सांकेतिक जीडीपी वृद्धि दर १५.४ फीसदी रहने की बात की गयी है, जो अबतक सर्वाधिक है निरन्तर आने वाले डेटा बिजली की मांग, रेल माल भाड़ा, इवे बिलों, जीएसटी संग्रह, इस्पात के उपभोग में वृद्धि के बल पर वी-आकार की आर्थिक प्रगति होगी। कृषि क्षेत्र और सम्बन्धित गतिविधियों में वर्ष २०२०-२१ के दौरान स्थिर मूल्यों पर ३.४ की वृद्धि दर्ज की २९ मई, २०२० राष्ट्रीय आय में २०१९-२० में देश सकल मूल्य संवर्धन में कृषि और सम्बन्धित गतिविधियों का योगदान १७.८ फीसदी रहा। सन् २०१९-२० में कृषि और सम्बन्धित वस्तु निर्यात से देश को २५२ हजार करोड़ रुपये की प्राप्ति हुई। देश को सीधा कर में विगत वर्ष की तुलना में सौ फीसदी से ऊपर जीएसटी में इजाफा हुआ, जो एक लाख करोड़ के लगभग है। देश के उद्योगपतियों के धन में खासा इजाफा हुआ है तथा करोड़पतियों की संख्या देश में बढ़ी है। पेट्रोल-डीजल में विगत वर्षों की तुलना में देश के शासन तंत्र को लगभग तीन सौ फीसदी अधिक का कर मुनाफा हुआ है। फिर क्या कारण है कि शासन तंत्र देश को रिकार्ड लाभांश देनेवाली सार्वजनिक क्षेत्र की भारत पेट्रोलियम कारपोरेशन लिमिटेड (बीपीसीएल) जिसने १२३८१ करोड़ का लाभांश देश को दिया फिर भी शासन तंत्र इसे एवं राष्ट्रीयकृत बैंकों एवं खदानों को बेच रही है। यह सोचने और समझने का विषय है। देश में कृषि उत्पादन भरपूर है तब खाद्य पदार्थों में कई गुना महंगी के क्या कारण है। कहीं न कहीं शासन तंत्र की कर प्रणाली एवं कार्यप्रणाली तो एक कारक नहीं, क्योंकि देश का शासन तंत्र राष्ट्रीय खाद्य सुरक्षा मिशन के तहत सोयाबीन की उपज बढ़ाने के लिए किसानों की मुफ्त सोयाबीन के बीज उपलब्ध कराने की बात कही गयी, जिसके लिए सैकड़ों करोड़ लागत खर्च भी तय किया गया। शासन तंत्र ने कहा वितरित किये जाने वाले सोयाबीन के बीज में प्रति हेक्टेयर कम से कम बीस कुण्टल की उपज होगी। देश को सर्वाधिक सोयाबीन मध्यप्रदेश से प्राप्त होता है। इस योजना में मध्यप्रदेश सहित आठ राज्य को शामिल किया गया है। सोयाबीन के बीज किसानों को नहीं मिल पा रहा है। शासन तंत्र का कहना है कि सोयाबीन घाटे का फसल है। किसानों को कपास बोना चाहिए। हालात यह है कि मध्यप्रदेश के किसानों को बीज भण्डार पर सोयाबीन का बीज उपलब्ध नहीं हो पा रहा है। भारतीय दर्शन का अभिन्न अंग योग है। यह भारतीय दर्शन की महान विद्या है। इसके प्रणेता महर्षि पतंजलि को माना गया है। शास्त्रों में सहत योग, क्रिया योग, हठ योग इत्यादि का उल्लेख हुआ है। महर्षि पतंजलि ने योग के मार्ग का पूर्ण वर्णन किया है। योग प्रदर्शन का नहीं, बल्कि आत्मसात करने का दर्शन है। योग मार्ग के अनुसरण से रोग और लोभ, भोग से छुटकारा मिलता है। वर्तमान में आसन के साथ प्राणायाम एवं ध्यान का भी प्रदर्शन हो रहा है। आसन को योग समझने की गलती हो रही है। पिज्जा, बर्गर, मोमो इत्यादि फास्ट फूड खाने वाली पीढ़ी जिसका सुबह उठने और न रात को सोने का समय नियत है, न ही जीवन में दिनचर्या का कोई स्थान है। उनको आसन को ही योग बताने की नादान कोशिश हो रही है, जो बहुत घातक है जिसका दुष्परिणाम लोगों के शरीर एवं जीवन पर पड़ सकता है। योग जीवन को जीवन्त करने की प्रक्रिया है। संयुक्त राष्ट्र को भी योग और उसके नियमावली का अध्ययन कराना चाहिए। परिवर्तन बदलाव को प्रकृति का नियम कहा जाता है लेकिन तब जब क्रमश: नदी के बहाव एवं ज्योति के समान हो जिसमें समरसता घुला हो जो इस क्रमश: को एकरूपता प्रदान करता हो जो बदलाव एकरूपता को तोड़ता है। वह बदलाव नहीं भटकाव है। इस सदी की एक बड़ी पहचान है। बाजारवाद और इसको साकार बनाने के लिए ग्लोबल विलेज की अवधारणा है। बाजारवाद में महंगा कुछ नहीं होता इसमें आत्मसंतुष्टि और मिव्ययिता को स्थान नहीं होता, महंगी को विविध आयाम विविध प्रकार से प्रस्तुत किया जाता है। मूल्य एवं मूल्यांकन में विविधता यही बाजारवाद की खूबी है। यही कारण है कि आदमी से आदमी के बीच की दूरियां नये-नये चेहरों के साथ आ रही है, जो नये तरीके के रिश्तों नैतिकता सामाजिकता एवं अभिव्यक्ति को परिभाषित कर रहे हैं। बाजारवाद सबको सकारात्मक बताने का प्रयास करता है कि पूंजी की सभ्यता को व्यापक स्थान मिले जिसमें आचार-विचार जीवन मूल्यों के बजाय बस आगे बढऩे की होड़ जो जीवन की जीवन्तता से दूर इनसान का मशीनीकरण का प्रयास है। यह बाजारवाद की प्रवृत्ति एवं पूंजी ले जाना चाहते हैं। अपने मुनाफे के लिए। शासन तंत्र निजी क्षेत्र का  मददगार है और निजी क्षेत्र प्रमुख वाहक की भूमिका में है, जबकि लोकतंत्र में आमजन प्रमुख वाहक की भूमिका में होता है। शासनतंत्र लोकशाही की मददगार होती है।", 
  "Topic69": "चीन की सत्तारूढ़ कम्युनिस्ट पार्टी आफ चाइना के राष्ट्रपति शी जिनपिंग ने अपनी पार्टी के स्थापना के सौ साल पूरे होने के अवसर पर बीते एक जुलाई को सैन्य शक्ति का प्रदर्शन करके पूरे विश्व को एक संदेश दिया। भारत सहित अपने लगभग सभी पड़ोसी देशों को आंख दिखा रहे चीन का संदेश था कि आज का चीन पहले जैसा नहीं है और दुनिया का कोई भी देश उसे आंख दिखाने की जुर्रत न करे। इस अवसर पर चीन की राजधानी पेइचिंग के थियानमेन चौक पर आयोजित किये गये भव्य सैन्य परेड कार्यक्रम में चीन के विभिन्न भागों से पहुंचे लाखों लोगों और कम्युनिस्ट पार्टी के सदस्यों को पार्टी महासचिव और चीन के राष्ट्रपति जिनपिंग ने संबोधित करते हुए  ताइवान और अमेरिका समेत अपने दुश्मन देशों को चेतावनी दी। याद रहे थियानमेन चौक वही जगह है, जहां ३२ साल पहले जून १९८९ में लोकतंत्र की मांग कर रहे निहत्थे नागरिकों पर चीन ने टैंक चलवा दिये थे। इस घटना में दस हजार से अधिक लोगों की मौत हुई थी। जिनपिंग ने कहा कि किसी को भी चीन की क्षेत्रीय एकजुटता और संप्रभुता की रक्षा करने के लिए चीनी लोगों की मजबूत इच्छाशक्ति, इरादे और बेजोड़ ताकत को कम करके नहीं आंकना चाहिए। उन्होंने यह भी कहा हम किसी भी ऐसी विदेशी ताकत को यह अनुमति नहीं देंगे कि वह हमें आंख दिखाये। उन्होंने कहा कि यदि कोई विदेशी ताकत ऐसा करने का प्रयास करती है तो उसे चीन के १.४ अरब लोगों की फौलादी ताकत से निबटना होगा। इस दौरान जिनपिंगने जो कपड़े पहन रखे थे उस पर भी लोगों का ध्यान गया। उन्होंने माओ त्से तुंग की तरह कपड़ा पहना हुआ था, जो इस बात का संकेत दे रहा था कि चीन अपनी साम्यवादी व्यवस्था के साथ ही महाशक्ति बनने का संकल्प पूरा करेगा। उन्होंने कहा कि हमने किसी को नहीं दबाया है, न ही आंख दिखाई है और न ही किसी अन्य देश के नागरिक को अपनी अधीन करने का प्रयास किया है और आगे भी ऐसा नहीं करने वाले हैं। शी जिनपिंग ने कहा कि चीन अपनी सेना को विश्वस्तरीय बनायेगा। गौरतलब है कि जिनपिंग सेंट्रल मिलिट्री कमीशन के चेयरमैन भी हैं जो सेनाओं का नियंत्रण देखती है। इसमें कोई दो राय नहीं है कि जिनपिंग माओ के बाद चीन के सबसे ताकतवर नेता के रूप में उभरे हैं। उनके नेतृत्व ने चीन ने चौतर फा आर्थिक प्रगति की है और सैन्य शक्ति में भी काफी विस्तार हुआ है। यदि भारत से चीन की सैन्य शक्ति की तुलना करें तो अनुमान लगाया जाता है कि चीन की सेना भारत की अपेक्षा तीन गुना अधिक मजबूत है। लंबे समय से आरोप लगते रहे हैं कि चीन ने अपने असली रक्षा बजट को दुनिया से हमेशा छिपाकर रखा है। लगभग साढ़े पांच महीने पहले रक्षा मामलों की वेबसाइट मिलिट्री डायरेक्ट ने एक अध्ययन प्रकाशित किया था। इस अध्ययन के अनुसार दुनिया में सबसे ताकतवर सेना चीन की है, जबकि भारत चौथे स्थान पर है। अध्ययन में दावा किया गया है कि बजट, सक्रिय एवं असक्रिय सैन्यकर्मियों की संख्या, वायु, समुद्री, जमीनी तथा परमाणु संसाधन, औसत वेतन और उपकरणों की संख्या समेत विभिन्न तथ्यों पर विचार करने के बाद सेना की ताकत सूचकांक तैयार किया गया। हालांकि इस रिपोर्ट के हवाले से देखें तो दुनिया की चौथी सबसे ताकतवर सेना ने पहले नंबरवाली सेना को पूर्वी लद्दाख में आगे बढऩे से रोक दिया। चीन अपनी सेना को पुरानी स्थिति में ले जाने के लिए सहमत हुआ है और उसकी प्रक्रिया चल रही है। अध्ययन में कहा गया है कि सेना पर भारी-भरकम पैसा खर्च करने वाला अमेरिका ७४ अंकों के साथ दूसरे स्थान पर है। इसके बाद ६९ अंकों के साथ रूस तीसरे और ६१ अंकों के साथ भारत चौथे तथा ५८ अंकों के साथ फ्रांस पांचवें नंबर पर है। ब्रिटेन ४३ अंकों के साथ नौवें स्थान पर है। चीन सौ में से ८२ अंकों के साथ सबसे ऊपर है। अध्ययन के अनुसार बजट, सैनिकों और वायु एवं नौ सैन्य क्षमता जैसी चीजों पर आधारित इन अंकों से पता चलता है कि किसी काल्पनिक संघर्ष में विजेता के तौरपर चीन शीर्ष पर आयेगा। वेबसाइट के अनुसार अमेरिका दुनिया में सेना पर सबसे अधिक ७३२ अरब डालर खर्च करता है। इसके बाद चीन दूसरे नंबर पर है और वह २६१ अरब डालर तथा भारत ७१ अरब डालर खर्च करता है। अध्ययन में कहा गया है कि यदि कोई लड़ाई होती है तो समुद्री लड़ाई में चीन जीतेगा, वायु क्षेत्र में अमेरिका और जमीनी लड़ाई में रूस जीतेगा। इस अध्ययन और चीन के सैन्य शक्ति प्रदर्शन की पृष्ठभूमि में जिनपिंग के बयान को जमीनी हकीकत से तुलना करके देखें यह बिलकुल साफ हो जाता है कि उन्होंने जो कुछ भी कहा है वह सफेद झूठ है। हांगकांग, उइगर मुस्लिम, लद्दाख और ताइवान को लेकर चीन की नीतियों को पूरी दुनिया में आलोचना हो रही है। लद्दाख को लेकर चीन और भारत के बीच लंबे समय से गतिरोध चल रहा है। कुछ वर्ष पहले चीन ने भूटान की सीमा से सटे इलाके गलवान में भी भारत को आंख दिखाने की जुर्रत की थी। १९६२ में चीन ने भारत पर हमला किया था। उस समय पंडित जवाहरलाल नेहरू प्रधान मंत्री थे और हिंदी-चीनी भाई-भाई का नारा अपने परवान पर था। भारत को गफलत में डालकर चीनने धोखे में हमला किया था और हमारी जमीन के एक बड़े हिस्से पर कब्जा कर लिया था। भारत की आजादी के महज चंद वर्षों बाद ही १९५१ में स्वतंत्र देश तिब्बत को अपने कब्जे में किया। इतना ही नहीं, वह पूरे अरुणाचल प्रदेश को दक्षिण तिब्बत बताकर अपने देश के हिस्से के रूप में दावा करता है। वास्तविकता यह है चीन अघोषित रूप से पूर्वोत्तर भारत के उन सभी राज्यों को अपना हिस्सा मानता है, जहां मंगोल नस्ल के लोग निवास करते हैं। भारत के किये गये तमाम वादों के बावजूद चीन लद्दाख में अपनी सेना की संख्या में लगातार वृद्धि कर रहा है, जबकि सहमति बन जाने के बाद भारत ने इस इलाके के कई अहम ठिकानों से अपनी सेना को पीछे हटा लिया है। अब चीन कह रहा है भारत को जो मिला है उससे ही संतोष करना चाहिए। चीन दक्षिण चीन सागर के पूरे इलाके को अपना बताकर जहां अपने कई पड़ोसियों को धमका रहा है, वहीं समुद्र के रास्ते इस इलाके से होनेवाले वैश्विक व्यापार को अपने नियंत्रण में लेने का कुत्सित ख्वाब पाले हुए है। वह दक्षिण चीन सागर में नकली टापू बनाकर सैन्य अड्डे बना चुका है, जिससे कि पूरे इलाके को अपना बता सके और पड़ोसी देशों की दावेदारी को समाप्त कर सके। वह ताइवान को अपने देश पर पूरी तरह कब्जा करने के इरादे से लगातार धमकी दे रहा है और हांगकांग में लोकतंत्र समर्थक ताकतों का दमन कर रहा है। चीन के १४ पड़ोसी देश हैं। भारत के एकमात्र दुश्मन देश पाकिस्तान को छोड़कर ऐसा कोई भी पड़ोसी नहीं है, जिसके साथ उसका सीमा विवाद न हो। यही आज के चीन की जमीनी सचाई है। आज के समय की सबसे कड़वी हकीकत कोरोना वैश्विक महामारी को लेकर चीन सवालों के घेरे में है। अमेरिका खुलेआम आरोप लगा रहा है कि चीन ने कोरोना को वुहान की प्रयोगशाला में जैविक हथियार के रूप में विकसित किया है और उसने जानबूझ कर इसे पूरे विश्व में फैलाया है। विश्व स्वास्थ्य संघटन अब इस आरोप की नये सिरे से जांच कर रहा है, क्योंकि पहली जांच को चीन ने प्रभावित करने का प्रयास किया था। उक्त तथ्यों के आलोक में देखा जाय तो चीन का दोहरा चेहरा पूरे विश्व के सामने खुलकर आ चुका है। कोरोना वायरस के प्रसार में चीन की संदिग्ध भूमिका, उसका सैन्य शक्ति प्रदर्शन और शी जिनपिंग के बयान ने पूरे विश्व के लिए गम्भीरता से सोचने का अवसर दिया है। यह चीन के इरादों पर हर तरह से लगाम लगाने का समय है, क्योंकि उसे मानव जीवन की कोई परवाह नहीं है। दुनिया की महाशक्ति बनने की दौड़ में चीन ने सार्वभौम मानवीय मूल्यों को पूरी तरह दरकिनार कर दिया है।", 
  "Topic70": "जुलाई २०१९ में राज्यसभा में एक प्रश्न के जवाब में जब मंत्रालय ने कहा कि देशद्रोह के अपराध से निबटने वाले भारतीय दंड संहिता (आईपीसी) के प्रावधान को खत्म करने का कोई प्रस्ताव नहीं है तब इसके खात्में की बाट जोहने वालों को नाउम्मीदी मिली थी। सरकार ने यह भी कहा कि विरोधी तथ्यों का प्रभावी ढंग से मुकाबला करने के लिए प्रावधान को बनाये रखने की आवश्यकता है। नेशनल क्राइम रिकार्डस ब्यूरो के आंकड़े पर नजर डाले तो भारत में साल २०१५ में ३०, २०१६ में ३५, २०१७ में ५१ और २०१८ में ७० समेत एवं २०१९ में ९३ राजद्रोह के मामले दर्ज हुए। यदि २०१९ के आंकड़े का विश्लेशण करे तो ९३ राजद्रोह के मामले दर्ज हुए और ९६ लोगों की गिरफ्तारी हुई। इनमें से ७६ के खिलाफ चार्जशीट दायर की गयी जबकि २९ को बरी कर दिया गया। इन सभी में से मात्र दो को अदालत ने दोषी ठहराया। स्पष्ट है कि राजद्रोह का मामला दर्ज होना और दोषी सिद्ध होना दोनों में व्यापक अंतर है। कहीं न कहीं यहां इसका उपयोग कम, दुरुपयोग अधिक दिखता है। पड़ताल बताती है कि पत्रकारों पर राजद्रोह के मुकदमें बड़ी संख्या में दर्ज होते रहे हैं और बड़ी संख्या में न्यायालय में ये खारिज भी होते रहे हैं। पिछले महीने ३ जूनको सुप्रीम कोर्ट ने जाने माने पत्रकार विनोद दुआ के खिलाफ हिमाचल प्रदेश के शिमला में दर्ज देशद्रोह के मामले को खारिज कर दिया था। दरअसल राजद्रोह की धारा १२४ए को खत्म करने की एक नयी चर्चा तब प्रकाश में आयी जब देश की शीर्ष अदालत ने इस पर अपनी चिंता और चिंतन को गहरा किया। अंग्रेजों ने महात्मा गांधी, गोपाल कृष्ण गोखले एवं अन्य को चुप कराने के लिए धारा १२४ए का इस्तेमाल किया। हमें नहीं पता कि इसे खत्म करने के लिए सरकार निर्णय क्यों नहीं ले रही है। उक्त हालिया कथन सुप्रीम कोर्ट का है जिसमें सुप्रीम सवाल भी देखा जा सकता है। दरअसल बीते १५ जुलाई को मुख्य न्यायाधीश समेत दो अन्य न्यायाधीशों की पीठ ने भारतीय दंड संहिताकी धारा १२४ए जो राजद्रोह से संबन्धित है कि संवैधानिक वैधता को चुनौती देने वाली एक पूर्व मेजर जनरल और एडिटर्स गील्ड की याचिकाओं पर विचार करने की सहमति जतायी और कहा कि उसकी मुख्य चिंता कानून का दुरुपयोग है। शीर्ष अदालत ने आईटी कानून की धारा ६६ए के दुरुपयोग का भी जिक्र किया और कहा कि इसकी तुलना बढ़इ से की जा सकती है जिसे एक लकड़ी काटने के लिए कहा गया और उसने पूरा जंगल ही काट दिया। दो-टूक यह भी है कि वर्तमान में राजद्रोह की परिभाषा व्यापक है और इसे संकीर्ण करने की आवश्यकता तो है। खास यह भी है कि भारत की क्षेत्रीय अखंडता और देश की संप्रभुता जैसे विषयों से कोई समझौता नहीं किया जा सकता। परन्तु इनकी आड़ में राजद्रोह का दुरुपयोग भी नहीं होना चाहिए। सुप्रीम कोर्ट का यह कथन कि राजद्रोह केस में बेहद कम को सजा मिली जो यह जताता है कि आरोप न्यायालय में सिद्ध नहीं हो पाते। साल २०१५ की पड़ताल बताती है कि इस कानून के तहत ७३ गिरफ्तारी हुई और १३ के खिलाफ चार्जशीट दाखिल हुई और इनमें से एक को भी दोशी साबित नहीं किया जा सका। इतना ही नहीं, २०१४ से २०१९ के बीच ३०० से अधिक लोगों पर मामले दर्ज किये गये जबकि अदालत ने मात्र दस को दोषी माना। उल्लेखनीय है कि जब ब्रिटिश काल में १८७० में आईपीसी की धारा १२४ए जोड़कर राजद्रोह को अपराध बनाया गया था तब अंग्रजों का मकसद लोगों के असंतोष को दबाना था। रोचक यह भी है कि दुनिया को राजद्रोह कानून देने वाले ब्रिटेन ने अपने यहां साल २००९ में खत्म कर दिया जबकि भारत में इसकी खात्में की सिर्फ चर्चा होती है। इतना ही नहीं, दुनिया के छोटे बड़े कई देश मसलन ऑस्ट्रेलिया, अमेरिका एवं न्यूजीलैंड समेत इंडोनेशिया जैसे देशों ने ऐसे कानूनों से अपना पीछा छुड़ा लिया परन्तु भारत में यह अब भी अनवरत बना हुआ है। औपनिवेशिक काल में सबसे पहले इस कानून का प्रयोग या दुरुपयोग १८९१ में बंगोबासी अखबार के संपादक जोगेन चंद्र बोस के विरुद्ध किया गया था। बाल गंगाधर तिलक पर तो तीन बार राजद्रोह के मुकदमें चलाये गये और सजा भी हुई। १९२२ में यहीं मुकदमा गांधी जी पर थोपा गया और छह वर्ष के कारावास की सजा हुई। हालांकि सेहत अच्छी न होने के कारण उन्हें १९२४ में रिहा कर दिया गया था। राजद्रोह कानून एक ऐसा हथियार है जिसके सही प्रयोग न करने पर लोगों को फंसाने का हथकंडा साबित हो जाता है। अरविंद लेकर अरुण तक राजद्रोह के मुकदमें दर्ज हुए हैं परन्तु न्यायालय में खारिज हो गये। यह सिलसिला आज भी थमा नहीं है। अब सवाल इसे बनाये रखने या खात्मे की है। शीर्ष अदालत का दृष्टिकोण यह बताता है कि सरकार को इसे खत्म करने के लिए सोचना ही चाहिए। गौरतलब है कि समुचित नियमों के अंतर्गत राजद्रोह और देशद्रोह के मामले में एक ही धारा लागू होती है। ऐसे सभी मामले धारा १२४ए के तहत विचाराधीन होते है। सामान्य परिभाषा यह है कि राजद्रोह शासन के खिलाफ किया गया आचरण है जबकि देशद्रोह के खिलाफ। हाल में सुप्रीम कोर्ट के न्यायमूर्ति डी. वाई. चंद्रचूड ऩे असहमतियों के दमन में जो टिप्पणी की वह न सिर्फ लोकतंत्र की बुनियाद मजबूत करने वाली है, बल्कि एक सभ्य और सहिष्णु समाज के निर्माण के लिहाज से भी कई अधिक जरूरी है। उन्होंने यह भी कहा कि असहमतियों को दबाने के लिए आतंकवाद विरोधी कानूनों का दुरुपयोग नहीं होना चाहिए। उक्त संदर्भ यह दर्शता है कि कानून लोगों को फंसाने का हथकंडा न बन जाय। राजद्रोह के मामले में अबतक की स्थिति यही बताती है कि चुप कराने के लिए इसे हथियार बना दिया गया है जबकि एक हकीकत यह भी है कि औपनिवेशिक काल में ऐसी तमाम स्वतंत्रताओं के लिए बरसों बरस अंग्रेजों के साथ संघर्ष होता रहा। संविधान का अनुच्छेद १९(१)(ए) वाक् एवं अभिव्यक्ति की स्वतंत्रता है परन्तु इसे दबाने के लिए कानूनों के दुरुपयोग होते दिखते है। गौरतलब है कि स्वतंत्रता के बाद १९६२ में राजद्रोह का पहला मामला आया था और अब तक इसमें काफी पानी निकल चुका है। एक जीवन्त लोकतंत्र के लिए आवश्यक है कि उसमें सरकार की आलोचना और उसके प्रति असंतोष को भी स्थान दिया जाय। हकीकत तो यह भी है कि धारा १२४ए की स्पष्टता को लेकर भी सवाल उठते रहे हैं। इसकी जटिलता ने दुरुपयोग की संभावना भी बढ़ायी है। अन्तत: गांधी के शब्दों में कि कानून के जरिये तंत्र के प्रति समर्पण पैदा नहीं किया जा सकता यदि किसी व्यक्ति को सरकार के प्रति असंतोष है तो उस व्यक्ति को असंतोष व्यक्त करने की स्वतंत्रता दी जानी चाहिए, जबतक कि वह हिंसा का कारण न बने।", 
  "Topic71": "शोध उस प्रक्रिया अथवा कार्य का नाम है जिसमें बोध पूर्वक प्रयत्न से तथ्यों का संकलन कर सूक्ष्मग्राही एवं विवेचक बुद्धि से उसका अवलोकन, विश्लेषण करके नये तथ्यों या सिद्धांतों का उद्घाटन किया जाता है। रैडमैन और मोरी ने अपनी किताब दि रोमांस आफ रिसर्च में शोध का अर्थ स्पष्ट करते हुए लिखा है कि नवीन ज्ञान की प्राप्ति के व्यवस्थित प्रयत्न को हम शोध कहते हैं। एडवांस्ड लर्नर डिक्शनरी ऑफ करेंट इंग्लिश के अनुसार किसी भी ज्ञान की शाखा में नवीन तथ्यों की खोज के लिए सावधानी पूर्वक किये गये अन्वेषण को शोध की संज्ञा दी जाती है। स्पार और स्वेन्सन ने शोध को परिभाषित करते हुए अपनी पुस्तक में लिखा है कि कोई भी विद्वतापूर्ण शोध ही सत्य, तथ्यों के लिए, निश्चितताओं के लिए अन्वेषण है। वहीं लुण्डबर्ग ने शोध को परिभाषित करते हुए लिखा है कि अवलोकित सामग्री का संभावित वर्गीकरण, साधारणीकरण एवं सत्यापन करते हुए पर्याप्त कर्म विषयक और व्यवस्थित पद्धति है। शोध से व्यक्तित्व का बौद्धिक विकास होता है। शोध सामाजिक विकास का सहायक है। शोध जिज्ञासा मूल प्रवृत्ति की संतुष्टि करता है। शोध पूर्वाग्रहों के निदान और निवारण में सहायक है। शोध ज्ञान के विविध पक्षों में गहनता और सूक्ष्मता प्रदान करता है। शोध के कुछ मुख्य प्रकार वर्णनात्मक शोध-शोधकर्ता का चरों पर नियंत्रण नहीं होता। सर्वेक्षण पद्धति का प्रयोग होता है। वर्तमान समय का वर्णन होता है। मूल प्रश्न होता है, क्या है। विश्लेषणात्मक शोध-शोधकर्ता का चरों पर नियंत्रण होता है। शोधकर्ता पहले से उपलब्ध सूचनाओं एवं तथ्यों का अध्ययन करता है। विशुद्ध-मूल शोध इसमें सिद्धांत निर्माण होता है जो ज्ञान का विस्तार करता है। प्रायोगिक-प्रयुक्त शोध समस्यामूलक पद्धति का उपयोग होता है। किसी सामाजिक या व्यावहारिक समस्या का समाधान होता है। इसमें विशुद्ध शोध से सहायता ली जाती है। मात्रात्मक शोध इस शोध में चरों का संख्या या मात्रा के आधार पर विश्लेषण किया जाता है। गुणात्मक शोध इस शोध में चरों का उनके गुणों के आधार पर विश्लेषण किया जाता है। सैद्धांतिक शोध,सिद्धांत निर्माण और विकास पुस्तकालय शोध या उपलब्ध डाटा के आधार पर किया जाता है। आनुभविक शोध, इस शोध के तीन प्रकार हैं-(क) प्रेक्षण, (ख) सहसंबंधात्मक, (ग)प्रयोगात्मक, अप्रयोगात्मक शोध वर्णनात्मक शोध के समान, ऐतिहासिक शोध- इतिहास को ध्यान में रखकर शोध होता है। मूल प्रश्न होता है, क्या था। नैदानिक शोध, समस्याओं का पता लगाने के लिए किया जाता है। शोध प्रबंध की रूपरेखा, सही शीर्षक का चुनाव विषय वस्तु को ध्यान में रखकर किया जाय। शीर्षक ऐसा हो जिससे शोध निबंध का उद्देश्य अच्छी तरहसे स्पष्ट हो। शीर्षक न तो अधिक लंबा, न ही अधिक छोटा हो। शीर्षक में निबंध में उपयोग किये गये शब्दों का ही जहां तक हो सके उपयोग है। शीर्षक भ्रामक न हो। शीर्षक को रोचक अथवा आकर्षक बनाने का प्रयास होना चाहिए। शोध समस्या का निर्माण चरण। समस्या का सामान्य एवं व्यापक कथन समस्या की प्रकृति को समझना, संबंधित साहित्य का सर्वेक्षण, परिचर्चा के द्वारा विचारों का विकास, शोध समस्या का पुनर्लेखन। बंधित साहित्य के सर्वेक्षण से तात्पर्य उस अध्ययन से है, जो शोध समस्या के चयन के पहले अथवा बाद में उस समस्या पर पूर्व में किये गये शोध कार्यों, विचारों, सिद्धांतों, कार्यविधियों, तकनीक, शोध के दौरान होने वाली समस्याओं आदि के बारे में जानने के लिए किया जाता है। संबंधित साहित्य का सर्वेक्षण मुख्यत: दो प्रकार से किया जाता है- प्रारंभिक साहित्य सर्वेक्षण प्रारंभिक साहित्य सर्वेक्षण शोध कार्य प्रारंभ करने के पहले शोध समस्या के चयन तथा उसे परिभाषित करने के लिए किया जाता है। इस साहित्य सर्वेक्षण का एक प्रमुख उद्देश्य यह पता करना होता है कि आगे शोध में कौन-कौन सहायक संसाधन होंगे। व्यापक साहित्य सर्वेक्षण-व्यापक साहित्य सर्वेक्षण शोध प्रक्रिया का एक चरण होता है। इसमें संबंधित साहित्य का व्यापक अध्ययन किया जाता है। संबंधित साहित्य का व्यापक सर्वेक्षण शोध का प्रारूप के निर्माण तथा डाटा-तथ्य संकलन के कार्य के पहले किया जाता है। साहित्य सर्वेक्षण के स्रोत- पाठ्य-पुस्तक और अन्य ग्रंथ, शोध पत्र, सम्मेलन-सेमिनार में पढ़े गये आलेख, शोध प्रबंध, पत्रिकाएं एवं समाचार पत्र, इंटरनेट, ऑडियो-विडियो, साक्षात्कार, हस्तलेख अथवा अप्रकाशित पांडुलिपि, परिकल्पना। जब शोधकर्ता किसी समस्या का चयन कर लेता है तो वह उसका एक अस्थायी समाधान एक जांचनीय प्रस्ताव के रूप में करता है। इस जांचनीय प्रस्ताव को तकनीकी भाषा में परिकल्पना-प्राक्कल्पना कहते हैं। इस तरह परिकल्पना-प्राकल्पना किसी शोध समस्या का एक प्रस्तावित जांचनीय उत्तर होती है। किसी घटना की व्याख्या करने वाला कोई सुझाव या अलग-अलग प्रतीत होने वाली बहुत-सी घटनाओं को आपसी सम्बन्ध की व्याख्या करने वाला कोई तर्क पूर्ण सुझाव परिकल्पना कहलाता है। वैज्ञानिक विधि के नियमानुसार आवश्यक है कि कोई भी परिकल्पना परीक्षणीय होनी चाहिए। सामान्य व्यवहार में परिकल्पना का मतलब किसी अस्थायी विचार से होता है जिसके गुणागुण अभी सुनिश्चित नहीं हो पाये हों। आम तौर पर वैज्ञानिक परिकल्पनाएं गणितीय माडल के रूप में प्रस्तुत की जाती हैं। जो परिकल्पनाएं अच्छी तरह परखने के बाद सुस्थापित हो जातीं हैं, उनको सिद्धान्त कहा जाता है। परिकल्पना की विशेषताएं-परिकल्पना को जांचनीय होना चाहिए। बनायी गयी परिकल्पना का तालमेल अध्ययन के क्षेत्र की अन्य परिकल्पनाओं के साथ होना चाहिए। परिकल्पना को मितव्ययी होना चाहिए। परिकल्पना में तार्किक पूर्णता और व्यापकता का गुण होना चाहिए। परिकल्पना को अध्ययन क्षेत्र के मौजूदा सिद्धांतों एवं तथ्यों से संबंधित होना चाहिए। परिकल्पना से अधिक से अधिक अनुमिति किया जाना संभव होना चाहिए तथा उसका स्वरूप न तो बहुत अधिक सामान्य होना चाहिए और न ही बहुत अधिक विशिष्ट परिकल्पना को संप्रत्यात्मक रूप से स्पष्ट होना चाहिए। इसका अर्थ यह है कि परिकल्पना में इस्तेमाल किये गये संप्रत्यय-अवधारणाएं वस्तुनिष्ठ ढंग से परिभाषित होनी चाहिए। किसी भी देश का विकास वहां के लोगों के विकास के साथ जुड़ा हुआ होता है। इसके मद्देनजर यह जरूरी हो जाता है कि जीवन के हर पहलू में विज्ञान-तकनीक और शोध कार्य अहम भूमिका निभायें। विकास के पथ पर कोई देश तभी आगे बढ़ सकता है जब उसकी आने वाली पीढ़ी के लिए सूचना और ज्ञान आधारित वातावरण बने और उच्च शिक्षा के स्तरपर शोध तथा अनुसंधान के पर्याप्त संसाधन उपलब्ध हों। भारतीय वैज्ञानिकों का जीवन और कार्य प्रौद्योगिकी विकास तथा राष्ट्रनिर्माण के साथ गहरी मौलिक अंत:दृष्टि के एकीकरण का शानदार उदाहरण रहा है। केंद्र और राज्यों के मध्य प्रौद्योगिकी साझेदारी को बढ़ावा देने के लिए उपयुक्त कार्यक्रम चलाये जाने चाहिए। विज्ञान तथा प्रौद्योगिकी के क्षेत्र में शिक्षकों की संख्या में वृद्धि की जाय, ताकि विश्वविद्यालयों में शिक्षकों का अभाव जैसी मूलभूत समस्या को दूर किया जा सके। प्रतिभाशाली छात्रों के लिए विज्ञान, शोध और नवाचार में करियर बनाने के अवसर प्रदान करने की आवश्यकता है। इन सब बातों के मद्देनजर एक ऐसी नीति बनानी होगी, जिसमें समाज के सभी वर्गों में वैज्ञानिक प्रसार को बढ़ावा देने और सभी सामाजिक स्तरों से युवाओं के बीच विज्ञान के अनुप्रयोगों के लिए कौशल को बढ़ाने पर जोर दिया गया हो।", 
  "Topic72": "केंद्र सरकार के तीन नये कृषि कानूनों के विरोध में शुरू हुआ किसान आन्दोलन खत्म होने का नाम नहीं ले रहा। संसद का मानसून सत्र चल रहा है। ऐसे में एक बार फिर से किसान आन्दोलन तेज होता दिख रहा है। दिल्ली बार्डर के साथ ही साथ किसान अब दिल्ली में जंतर-मंतर में प्रदर्शन कर रहे हैं। चालू सत्र में किसान आन्दोलन की गूंज सड़क से सदन तक सुनायी दे रही है। किसान आन्दोलन को करीब आठ माह गुजर चुके हैं। भारत सरकार के साथ किसान प्रतिनिधियों की ११ दौर की बातचीत भी हो चुकी है। एक बार केंद्रीय स्वराष्ट्रमंत्री भी किसानों से संवाद कर चुके हैं। बावजूद इसके आन्दोलन से कोई राह निकलती दिखाई नहीं दे रही। किसान कृषि कानूनों को रद करवाने की मांग पर अड़े हैं तो वहीं सरकार जरूरी परिवर्तन और संशोधन करने की बात कर रही है। सरकार और किसानों के बीच चल रहे गतिरोध के कारण मामला सुलझने की बजाय लंबा खींचता जा रहा है। दिल्ली के उप-राज्यपाल ने अधिकतम दो सौ किसानों को नौ अगस्त तक जंतर-मंतर पर प्रदर्शन करने की अनुमति दी है। २६ जनवरी को दिल्ली में उग्र प्रदर्शन के बावजूद दिल्ली सरकार ने किसानों को एंट्री की इजाजत दी है। यह परमिशन २२ जुलाई से लेकर ९ अगस्त तक है। दिल्ली डिजास्टर मैनेजमेंट अथॉरिटी ने शर्तों के साथ प्रदर्शन की मंजूरी दी है। संसद में मानसून सत्र के बीच केंद्र के तीन कृषि कानूनों के खिलाफ जंतर-मंतर पर गुरुवार को किसानों ने प्रदर्शन किया। पुलिस ने इसे देखते हुए मध्य दिल्ली के चारों ओर कड़ी सुरक्षा व्यवस्था रखी। वाहनों की आवजाही पर कड़ी नजर रखी गयी। किसान नेता राकेश टिकैत ने जंतर-मंतर पर कहा कि आज आठ महीने बाद सरकार ने हमें किसान माना है। किसान खेती करना भी जानता है और संसद चलाना भी जानता है। संसद में किसानों की आवाज दबायी जा रही है। जो सांसद किसानों की आवाज नहीं उठायगा हम उसका विरोध करेंगे। किसान संसद की शुरुआत में पहले तो आन्दोलन के दौरान शहीद हुए किसानों को श्रद्धांजलि दी गयी, उसके बाद किसानों नेताओं पर जो मुकदमे दायर किये गये हैं उन्हें वापस लेने की मांग उठी। फिलहाल इसी पर सभी किसान चर्चा कर रहे हैं। जानकारों की माने तो सरकार आन्दोलन को लेकर बेपरवाह और निश्चिंत है, क्योंकि उसका भीतरी आकलन है कि आन्दोलन बिखर कर नाकाम हो चुका है। इधर-उधर विरोध-प्रदर्शन कर अराजकता और विरोधी राजनीति के अलावा, किसान आन्दोलनकारियों के पास कोई ठोस मुद्दा शेष नहीं है। सरकार कई बार स्पष्ट कर चुकी है कि कृषि के तीनों विवादास्पद कानून न तो वापस लिये जायंगे और न ही रद किये जायंगे। खरीफ की फसलों के लिए भारत सरकार के कृषि मूल्य आयोग ने न्यूनतम समर्थन मूल्य (एमएसपी) में वृद्धि की है। यह भी किसानों की अपेक्षाओं से कमतर हो सकती है। उत्तर प्रदेश में ही गन्ना मिलों को किसानों के ८००० करोड़ रुपये से भी अधिक का भुगतान चुकाना है। प्रधान मंत्री मोदी के सार्वजनिक आश्वासन के बावजूद किसानों को उनकी उपज का पैसा नहीं मिला है और न ही १५ दिन बीत जाने के बाद भुगतान पर ब्याज की व्यवस्था लागू की गयी है। हालांकि यह किसान आन्दोलन का बुनियादी मुद्दा नहीं है। अब नयी रणनीति के मुताबिक, किसान संसद भवन का घेराव करना चाहते हैं। मानसून सत्र १९ जुलाई से शुरू हो चुका है। किसानों की रणनीति है कि हर रोज दो सौ आन्दोलनकारी दिल्ली के सिंघु बॉर्डर से मार्च करके संसद भवन तक पहुंचेंगे और बाहर धरना देंगे। फिलहाल संयुक्त किसान मोर्चा और पुलिस अधिकारियोंके बीच संवाद जारी है। यदि पुलिस बहुत ज्यादा विनम्र हुई तो जंतर-मंतर पर किसानों को धरना-प्रदर्शन की मंजूरी दी जा सकती है। उसकी भी समय-सीमा और शर्तें तय की जा सकती हैं, लेकिन किसानों को संसद का घेराव करने की अनुमति नहीं दी जानी चाहिए, क्योंकि यह सुरक्षा और संप्रभुता का सवाल है। यदि आन्दोलनकारी किसान किसी भी तरह संसद परिसर में घुसने में कामयाब हुए तो उसे ‘संसद पर आक्रमण माना जायगा। संसद देश की संप्रभुता की ही प्रतीक है। विपक्षी खेमे से कांग्रेस, अकाली दल और आप आदि ने किसान आन्दोलन के मुद्दे पर संसद में ‘कामरो को प्रस्ताव के नोटिस दिये हैं। चूंकि पंजाब में विधानसभा चुनाव फरवरी, २०२२ से पहले होने हैं, लिहाजा यह मुद्दा वहां की राजनीति के लिए बेहद संवेदनशील है। अकाली दल को बसपा और सीपीएम ने ‘कामरो को प्रस्ताव पर समर्थन की घोषणा की है। लोकसभा में यह स्पीकर का विशेषाधिकार है कि वह ऐसे प्रस्ताव को स्वीकार करें अथवा नहीं। अलबत्ता वह किसी और नियम के तहत किसान आन्दोलन पर चर्चा करवा सकते हैं। संयुक्त किसान मोर्चा ने विपक्ष के सांसदों के लिए ‘पीपल्स ह्विप जारी की है, जिसके तहत सांसदों को सदन से वॉकआउट न करने का आग्रह किया गया है। ऐसी ‘ह्विप की कोई भी संसदीय वैधता नहीं है। किसान नेताओं का अहंकार संतुष्ट हो सकता है। किसान आन्दोलन के मुद्दे पर सर्वोच्च न्यायालय ने तीन सदस्यों की जो समिति गठित की थी, उसने बंद लिफाफे में क्या अनुशंसाएं की हैं, उन्हें भी सार्वजनिक नहीं किया गया है और न ही केंद्र सरकार पर कोई दबाव है। अतीत पर नजर डालें तो इस देश में ज्यादातर बड़े और निर्णायक किसान आन्दोलन आजादी के पहले ही हुए हैं। आजादी के बाद दो ऐसे बड़े किसान आन्दोलन हुए हैं, जिन्होंने देश की राजनीतिक धारा को प्रभावित करने का काम किया। यह दोनो आन्दोलन भी वामपंथियों ने ही खड़े किये थे। पहला था आजादी के तुरंत बाद १९४७ से १९५१ तक तेलंगाना (पूर्वकी हैदराबाद रियासत) में सांमती अर्थव्यवस्था के खिलाफ आन्दोलन। इसमें छोटे किसानों ने ब्राह्मïण जमींदारों खिलाफ गुरिल्ला युद्ध छेड़ दिया था। लेकिन इसका असल फायदा रेड्डी और कम्मा जैसी सम्पन्न लेकिन पिछड़ी जातियोंको हुआ। वह आज सत्ता की धुरी हैं। इसके बाद दूसरा बड़ा किसान आन्दोलन १९६७ में पश्चिम बंगाल में नक्सली आंदोलन के रूप में हुआ। इसमें किसानों की मुख्य मांग बड़े काश्तकारों को खत्म करना, बेनामी जमीनों के समुचित वितरण और साहूकारों द्वारा किया जानेवाला शोषण रोकने की थी। किसान सिंघु बॉर्डर, गाजीपुर बॉर्डर, टीकरी बॉर्डर पर धरना देते रहें या जंतर-मंतर पर प्रतीकात्मक विरोध-प्रदर्शन करें, इससे समाधानतक नहीं पहुंचा जा सकता। संसद में किसान आन्दोलन के अलावा, कोरोना वायरस की दूसरी लहर, महंगी, बेरोजगारी, फोन टैपिंग के जरिये मंत्रियों, पत्रकारों और वकीलों की जासूसी, टीकाकरण नीति आदि भी महत्वपूर्ण मुद्दे हैं। सरकार को २३ विधेयक भी पारित कराने हैं। प्रधान मंत्री मोदी ने तीखे और धारदार सवाल पूछने के साथ-साथ सार्थक बहस की भी उम्मीद जतायी है, लेकिन पहले दिन ही उनके संबोधन के दौरान लोकसभा में जबरदस्त हंगामा मचता रहा। फिलहाल संसद को सिर्फ किसान आन्दोलन तक समेट कर नहीं रखा जा सकता।", 
  "Topic73": "भारत में सृष्टि के सभी अवयवों पर समग्र विचार की परम्परा है। यहां जन के साथ लोक का भी विचार चलता है। भारतीय जनतंत्र लोक से रस लेता है। लोक को सींचता है, स्वयं भी रससिक्त है। लोक प्रीतिकर है। भारतीय चिन्तन की मूल भूमि लोकतंत्र है। अनेक विचार हैं। आठ प्रतिष्ठित दर्शन है। विचार भिन्नता है। सब मिलकर लोकतंत्र की भावभूमि बनाते हैं। लोक और जन वैदिक पूर्वजों के प्रियतम विचार रहे हैं। लोक बड़ा है। आयतन में असीम लेकिन विश्वास में हृदयग्राही। लोक प्रकाशवाची है। भारतीय चिन्तन में लोक एक नहीं अनेक हैं। यजुर्वेद के अंतिम अध्याय में कई लोकों का उल्लेख है, असूर्या नाम ते लोका अन्धेन तमसावृता:- असुरों के अनेक लोक हैं। वह अन्धकार से आच्छादित हैं। आत्मविरोधी इन्हीं में बारम्बार जाते हैं। यहां अज्ञान अंधकार आच्छादित लोकका वर्णन है। इसके पहले ऋग्वेद के पुरुष सूक्त में भी कई लोकों का उल्लेख है। यहां पुरुष सम्पूर्णता का पर्याय है। कहते हैं, यह विश्व उस पुरुष की महिमा है। झलक मात्र है। पुरुष इससे बड़ा है। विश्व उसका एक भाग (पाद) है। तीन भाग अमृत लोक में हैं। जान पड़ता है कि अमृतलोक का आयतन इस विश्व से तीन गुणा बड़ा है। जो भी हो लोकों की धारणा प्राचीन है। मृत्यु की सूचना से शोकग्रस्त लोग मृत्युलोक, पितरलोक, स्वर्गलोक आदि की चर्चा करते हैं। भारत की सामान्य चर्चा में भी लोक आ जाता है। यह लोक शास्त्र को ग्रहण करता है। अतिक्रमण भी करता है। कर्मकाण्ड की विधियों में शास्त्रीय रीति की विकल्प नयी रीति को लोकरीति कहते हैं। इस अर्थ में लोक का अर्थ सामान्यजन होता है। शास्त्रीय गीत-संगीत की जगह लोकगीत या लोकसंगीत ऐसी ही प्रिय धारणाएं हैं। लोक का अर्थ केवल मनुष्य नहीं। जनका अर्थ केवल एक मनुष्य नहीं। जन-समूह ही है। वैदिक साहित्य में लोक का अर्थ जन से बड़ा है। जन की महत्ता भी कम नहीं। ऋग्वेद के अदिति देव का विस्तार बताते हुए ऋषि ने अदिति पंचजना:- अदिति पांच जन का शब्द प्रयोग किया है। विश्व शब्द से सम्पूर्णता प्रकट नहीं होती। लगता है कि कुछ भाग छूट गया है। इसीलिए उपनिषदों में परिपूर्ण सम्पूर्णता के लिए ब्रह्म शब्द आया है। ज्ञान में सुविधा के लिए तीन श्रेणियां हैं। पहली ज्ञात श्रेणी है- जो जाना हुआ है, वह ज्ञात है। दूसरी अज्ञात है, इसके सम्बंध में इतना ही ज्ञात है कि वह अज्ञात है। तीसरी अज्ञेय है, जो जानकारी में नहीं आ सकता। ज्ञान-विज्ञान गतिशील हैं। अज्ञात की परतें खुल रही हैं। अज्ञात ज्ञात में बदल रहा है। अज्ञेय तो भी पकड़ से बाहर है। मनुष्य व्यक्तित्व का एक भाग जान लिया गया है। एक भाग जाना नहीं गया, लेकिन उसे जाना जा सकता है। एक भाग तो भी बचेगा, जो अज्ञेय है। मनुष्य में ज्ञेय और अज्ञेय दोनों हैं। अनुभूति में अज्ञेय की दीप्ति उगती है। लोकतंत्र बाहर की गतिशीलता ही नहीं है, अन्तर्यात्रा भी है। बाहर से भीतर की ओर। लोकतंत्र समग्र संवेदन की यात्रा है। केन्द्र से परिधि पर आकर वर्तुलाकर घूमना राजनीति है। यह यात्रा अन्तहीन होती है। इसमें लगातार विषाद हैं। लेकिन लोकतंत्री भावभूमि की अन्तर्यात्रा स्वयं से स्वयं को और स्वयं को लोक से भी जोड़ती है। लोकतंत्र में सूर्य-चन्द्र, नदी, पर्वत, कीट, पतंग, वनस्पति, पशु और मनुष्य भी सम्मिलित हैं। क्या हम तमाम लोकों का अस्तित्व स्वीकार कर सकते हैं? चिन्तन की अल्प अवधि के लिए ऐसा सोचना बुरा नहीं। तब प्रश्न उठता है कि लोक अनेक हैं तो क्या सभी लोक स्वतंत्र इकाई हैं। लेकिन ऐसा असंभव है। प्रकृति एक अखण्ड सत्ता है। लोक इसी प्रकृति का ही भाग हैं। हम लोक में हैं। यह लोक सबके भीतर है, सबको आच्छादित करता है। दिक्के साथ काल को भी। सारे लोक भी परस्पर जुड़े हुए हैं। पृथ्वी को लोक जानें तो यह जल के नीचे पाताल लोक से जुड़ी हुई है। भारत में परिवार के बाद सबसे छोटी इकाई बनी गण। गण वस्तुत: अंत: संघटित समूह थे। गणके नेता गणपति, गण अध्यक्ष आदि कहे गये और आस्था में गणेश भी। गणेश संभवत: इसीलिए सभी पूजनीयों में प्रथम हैं और सभी देवों में अग्रगण्य भी। गण समूह सांस्कृतिक आर्थिक और अन्य कारणों से आपस में मिलते गये। गणों से मिलकर बड़ी इकाई बनी जन। सांस्कृतिक कारणों से जन भी आपस में मिले और एक संस्कृति से भारत एक राष्ट्र बना। भारतीय राष्ट्रगान में जन के साथ गण भी हैं और जनगण का सामूहिक मन ही जनगणमन है। जनगणमन की सामूहिकता ही जनतंत्र है। जनतंत्र जीवनशैली है। असहमति का आदर इस जीवनशैली का प्राण है। जनतंत्र में विपरीत विचार वाले शत्रु नहीं होते। कोई भी समाज एक विचारवाला नहीं हो सकता। विचार भिन्नता ही समाज को गतिशील बनाती है। प्राचीन साहित्य में राजनीति शास्त्र के कई नाम थे। इसे दण्डनीति, अर्थशास्त्र, राजधर्म, राजशास्त्र आदि नामों से जाना जाता था लेकिन सबसे ज्यादा लोकप्रिय नाम था, नीतिशास्त्र। संस्कृत विद्वानों के अनुसार नीति का अर्थ मार्गदर्शन होता है। शुक्रनीति आदि ग्रन्थों में राजनीति पर व्यापक सामग्री है। यहां शासकीय नियुक्तियों में वंश, वर्ण आदि न देखने और कार्यक्षमता के आधार पर ही पद देने के निर्देश हैं। नीति स्वाभाविक रूप में वास्तविक राजनीति थी। ऋग्वेद प्राचीनतम इतिहास साक्ष्य है। यहां स्वराज्य, राजधर्म, राजकर्म सहित राजा इन्द्र वरुण आदि की स्तुतियों में राजनीति विषयक अनेक सूक्त हैं। अग्नि को भी राजा की तरह नमस्कार किया गया। वैदिक साहित्य लोकतंत्र का सागर है। ऋग्वेद की सभा और समितियां लोकतंत्र का प्राण है। यजुर्वेद में भी सभा समितियां हैं। सभाध्यक्ष भी है। अथर्ववेद में सभा और समिति प्रजापति की दो पुत्रियां हैं। इनकी उत्पत्ति विराट पुरुष से हुई है। उत्तरवैदिक काल के प्रमुख ग्रन्थ तैत्तिरीय संहिता में भी सभा है। सभा के योग्य लोग सभ्य थे। परस्पर विचार-विमर्श से ही निर्णय होते थे। इसी सभ्यता से भारत का राष्ट्रजीवन भी जनतंत्री बना। लोकतंत्र स्वाभाविकता है। हम प्रकृति के अंग हैं, पृथ्वी के अंग हैं, जल, अग्नि, वायु और आकाश के अंग हैं। परिवार के अंग हैं और समाज के भी अंग हैं। किसी राजनीतिक दल के सदस्य होने के कारण दल के भी अंग हैं। समिति या अन्य संस्थाओं के भी अंग होते हैं। मनुष्य सोचता है। हम सब चिन्तनशील प्राणी हैं। पशु और वनस्पतियां भी प्राण ऊर्जा से भरी पूरी हैं। वह भी चिन्तनशील हैं। जनतंत्र की सफलता के लिए सबके प्रति अपने दायित्व का चिंतन जरूरी है। जनतंत्र मानव समाज की आन्तरिक एकता है। यह आन्तरिक एकता अर्जित करनी होती है। पश्चिम के जनतंत्र और भारतीय जनतंत्र में यही मौलिक अंतर है। वह केवल मनुष्य के बारे में सोचते हैं। भारत में सृष्टि के सभी अवयवों पर समग्र विचार की परम्परा है। यहां जनके साथ लोक का भी विचार चलता है। पश्चिम का जनतंत्र राजतंत्र की प्रतिक्रिया है। भारतीय जनतंत्र हमारे रस, रक्त प्रवाह का हिस्सा है। यहां का जन लोक से रस लेता है। लोक को सींचता है, स्वयं भी रससिक्त है। लोक प्रीतिकर है।", 
  "Topic74": "वामपंथी विचारधारा से प्रभावित प्रोफेसर ज्योतिर्मय शर्मा ने अपनी पुस्तक में दावा किया है कि विवेकानन्द का चिंतन अतिशय हिंदुत्व पर अबलंबित है जबकि उनके गुरु रामकृष्ण परमहंस के जीवन में कहीं भी यह शब्द सुनायी नहीं देता है। लेखक ने अपने विवेचन में इस बात को लेकर भी विवेकानन्द की आलोचना के स्वर मुखर किये है कि उन्होंने हिन्दुत्व को वैश्विक उपासना पद्धति के तौर पर सुस्थापित करने का प्रयास किया है। असल में विवेकानन्द को लेकर वामपंथी बुद्धिजीवियों का दावा नये भारत में पिट रहा है। कुछ समय पूर्व तक तमाम सेक्यूलरों द्वारा दावा किया जाता था कि विवेकानन्द के विचार साम्प्रदायिकता के विरुद्ध थे और संघ परिवार पर उनका दावा ठीक गांधी और पटेल की तरह खोखला है। सवाल है कि क्या विवेकानन्द हिन्दुत्व के विरुद्ध थे। इसका उत्तर विवेकानन्द को लेकर वामपंथियों की अलग-अलग धारणाओं से हमें समझने की कोशिश करनी चाहिए। इस दौरान यह भी ध्यान में रखा जाना चाहिए कि जिस तरह नकली और मनगढ़न्त प्रस्थापनाओं के जरिये आजाद भारत की विमर्श नवीसी में ब्राह्मणवाद, मनुवाद, फुले-अम्बेडकरवाद, बहुलतावाद और दलित-वनवासी अलगाव के सिद्धांत खड़े किये गये है ठीक वैसा ही विवेकानन्द को लेकर भी किया गया है। इस्लाम और मुगलिया संस्कृति के प्रति उनके कतिपय विचारों को एकतरफा ढंग से व्याख्यायित करने के शातिराना प्रयास खतरनाक है। सबसे पहले यह समझना होगा कि इस्लामी शरीर और वेदांती मस्तिष्क से उनका मूल आशय क्या था। १० जून, १८९८ को स्वामी जी ने मुहम्मद सरफराज को लिखे पत्र में कहा कि भारत भूमि जो हमारी मातृभूमि है, के लिए इस्लामी शरीर और वेदांती मस्तिष्क की आवश्यकता है। आगे वह लिखते है कि मुसलमान समानता के भाव का अंश रूप में पालन करते हैं परन्तु वह इसके समग्र रूप भाव से अनजान है, हिन्दू इसे स्पष्ट रूप से समझते हैं। परन्तु आचरण में जातिगत रूढिय़ों और अन्य कुरीतियों के चलते पूरी तरह से पालना नहीं कर पा रहे हैं। इस कथन का सीधा आशय यह भी है कि विवेकानन्द की नजर में इस्लामी तत्वज्ञान हिंदुत्व से कमतर ही है। लेकिन सेक्यूलर इसे साम्प्रदायिकता विरोधी बताकर स्थापित करने का प्रयास करते रहे हैं। विवेकानन्द के विचारों को गहराई से देखा जाय तो स्पष्ट होता है कि वेदांत को वह दुनियावी धर्म बनाने के लिए पक्के आग्रही थे। रामकृष्ण परमहंस के चिंतन से उलट उनके संबोधन में हिन्दू शब्द पर आपत्ति करने वाले लेखक यह भूल जाते हैं कि विवेकानन्द का फलक वैश्विक था और वह अपने अनुयायियों को मठ में नही विदेशों में संबोधित करते हैं। जाहिर है भारत से बाहर वह वेदांत या उपनिषदों की बात करते हैं तो इसके लिए उन्हें हिन्दू धर्म ही बोलना होगा क्योंकि यह इसी विराट चिंतन और जीवन पद्धति का हिस्सा है। विवेकानन्द किसी अलग उपमत के प्रवर्तक नहीं थे वह हिन्दू धर्म की तत्कालीन बुराइयों पर चोट भी कर रहे थे लेकिन समानान्तर रूप से वह हिन्दुत्व की मौलिक पुनस्र्थापना के प्रबल समर्थक थे। रामकृष्ण परमहंस के देवलोक गमन पश्चात वह भारत भ्रमण पर विशुद्ध हिन्दू सन्यासी के भेष में दंड और कमंडल लेकर निकले हैं उनका स्थायी भेष विशुद्ध भगवा था। यही भगवा भेष आज उनकी स्थायी पहचान है, हिन्दू शब्द और भगवा भेष भारत के वामपंथियों के लिए अस्पृश्य और घृणा के विषय रहे हैं। जैसे-जैसे विवेकानन्द के चिंतन का तत्व बहुसंख्यक भारतीय जनमानस में स्थायी हो रहा है वामपंथियों द्वारा अपनी सिद्धहस्त कारीगरी से स्वामीजी को सेक्यूलर उपकरणों से लांछित करने की कोशिशें भी हो रही है। जेएनयू में विवेकानन्द की प्रतिमा के साथ अनावरण से पहले ही किया गया बर्ताव यह बताने के लिए पर्याप्त है कि विवेकानन्द के प्रति वामपंथियों की सोच क्या है। ध्यान से देखें तो विवेकानन्द ने इस्लाम और ईसाइयत दोनों का खंडन किया है, विश्वधर्म का आदर्श व्याख्यान में वह कहते हैं कि मुसलमान वैश्विक भाईचारे का दावा करते हैं लेकिन जो मुस्लिम नहीं है उनके प्रति इस्लाम का रवैया अनुदार और खारिज करने जैसा ही है इसी तरह ईसाई मिशनरियों की निन्दा के साथ वह ईसाई तत्वज्ञान को संकुचित बताते हैं उन्होंने कहाकि गैर-ईसाइयों को नरक का अधिकारी बताया जाना मानवीयता के विरुद्ध है। जाहिर है स्वामीजी वेदांत के जरिये जिस दुनियावी धर्म की बात कह रहे थे वह धरती का सर्वाधिक समावेशी है। जातिवादी और अतिशय हिन्दू आग्रह को लेकर आलोचना करने वाले बुद्धिजीवी यह भूल जाते हैं कि जिस विमर्श की जमीन पर वह खड़े हैं वह बहुत ही अल्पकालिक और पूर्वाग्रही है औपनिवेशिक मानसिकता उस पर हावी रही है। वह बहुत्व में एकत्व की बात थोप नही रहे थे, बल्कि जगत के मूल तत्व को उद्घाटित कर रहे थे। वैदिक विमर्श या उपनिषदों के सार गीता में यदि हिन्दू शब्द नहीं है तो इसके मूल को समझना होगा कि उस दौर में न इस्लाम था, न ईसाइयत। तब हिन्दुत्व का प्रश्न कहां से आता। इसलिए अपने समकालीन विमर्श में स्वामी जी ने हिन्दू और हिन्दुत्व के रूपक से वैदिक भाव को पुनप्र्रतिष्ठित किया है तो यह स्वाभाविक ही है। स्वामी विवेकानन्द सच्चे समाज सुधारक और सामाजिक न्याय के अद्वितीय अधिष्ठाता भी थे। उन्होंने स्पष्ट कहा था कि भारत का भविष्य कमजोर जातियों के हाथों में होगा। वह अक्सर कहते थे कि मैं पुरातनपंथी और परम्परानिष्ठ हिन्दू नहीं हूं। वे कहते रहे कि कुछ लोगों को स्नातक बनाने से राष्ट्र की भित्ति खड़ी नहीं होगी। उसके लिए जन-साधारण को शिक्षित करना होगा। उन्होंने कहा कि वह जिस आध्यात्मिकता की बात कर रहे हैं वह भूखे पेट या निरक्षरता के अंधकार में संभव नहीं है। वह पश्चिम जैसी शक्तिशाली भौतिक प्रगति और वेदांती चेतना के पैरोकार थे। असल में विवेकानन्द भारतीय राष्ट्रवाद के आदि सिद्धांतकार है उन्होंने जिस भविष्य को रेखांकित किया था वह आज भारत में आकार ले रहा है। सामाजिक न्याय और कमजोर जातियों के प्रभुत्व को आज हम संघ की अहर्निश कार्यनीति में खूबसूरती के साथ समायोजित होते देख रहे हैं। लेकिन वामपंथी लेखक अक्सर यही प्रचार करते हैं कि दोनों को मिशन ने अपने यहां शामिल नहीं किया जबकि मिशन ने आजतक इस दावे का खंडन नहीं किया है। आज संघ के सतत प्रयासों से दुनियां में हिन्दुत्व का विचार स्वीकार्यता पा रहा है, भारत की बहुसंख्यक चेतना में हिन्दुत्व का स्वत्व और गौरवभाव सुस्थापित हो रहा है तब एक प्रायोजित अभियान स्वामीजी के विरुद्ध खड़ा करने का प्रयास भी नजर आ रहा है। खास तौर से भारत की विविधता और बहुलता के मध्य एकत्व की धारणा मजबूत हुई है। यह एकत्व हिन्दुत्व ही है जो सबको अपनी अंत:करण की आजादी के साथ उस एकत्व भाव की ओर उन्मुख करता है जिसका अंत सत्य की खोज पर जाता है। सत्य ही वेदांत का गन्तव्य है।", 
  "Topic75": "मानव द्वारा प्राकृतिक संसाधनों का दोहन, संसाधनों के लिए बढ़ता संघर्ष व अन्य प्राणियों के लिए बढ़ती संवेदनहीनता, आदि पर्यावरण के लिए खतरा बन चुके है। पौराणिक इतिहास में उल्लेख है कि जब-जब ऐसा हुआ, पृथ्वी ने गाय का रूप धारण कर ब्रह्मा, विष्णु, महेश के समक्ष अपनी पीड़ा प्रस्तुत करते हुए उनसे हस्तक्षेप करने की प्रार्थना की। जनसंख्या घनत्व बहुत अधिक होने से भारत की स्थिति दिन-प्रति-दिन दयनीय होती जा रही है। हम सभी भारत मां की जय के नारे लगाते हैं, परन्तु भारत मां जनसंख्या नियंत्रण हेतु संवैधानिक संस्थाओं की ओर आशा भरी दृष्टि से देख रही है। स्वतंत्रता प्राप्ति के समय देश की जनसंख्या लगभग ३४ करोड़ थी, वर्ष-२०११ में लगभग १२५ करोड़ हो गयी, और इस समय लगभग १३९ करोड़ दर्शायी जा रही है। जनसंख्या नियंत्रण हेतु राजनीतिक दलों ने कभी गम्भीरतापूर्वक विचार नहीं किया। उल्टे बढ़ती जनसंख्या पर भी अपनी पीठ थपथपाते रहे और चीन के प्रयासों का मजाक उड़ाते रहे, कि हमारी ६५ प्रतिशत आबादी युवा है और ड्रैगन बूढ़ा हो गया है। यद्यपि जनसंख्या नियंत्रण हेतु विभिन्न दलों के जागरूक सांसदों द्वारा अबतक संसद में ३७ विधेयक लाये गये, पर सफल नहीं हुए। श्रीमद्भगवतगीता के अनुसार श्कर्मणि एव अधिकारस्ते मा फ लेषु कदाचन। समाज इन सभी सांसदों के प्रयासों का सम्मान करता है। बार-बार विधेयकों का असफल होना लोकतान्त्रिक ब्यवस्था, राजनीतिक दलों की कार्य-प्रणाली पर बड़ा प्रश्न चिह्न है। असम सरकार ने जनसंख्या नियंत्रण की पहल की है और उत्तर प्रदेश सरकार इस दिशा में काम कर रही है। इन प्रयासों को प्रभावी बनाने में सहयोग देने के बजाय कई राजनेता तर्कहीन सवाल उठाकर विरोध कर रहे हैं। कुछ साम्प्रदायिक दृष्टकोण से देखते हुए इसे मुस्लिम समाज के विरुद्ध ठहरा रहे हैं, कुछ चुनावी लाभ हेतु सियासी मंशा बता रहे हैं। कुछ इसे अनावश्यक बता रहे हैं, कुछ बच्चों के जन्म को अल्लाह की मर्जी बता रहे हैं। जब भी जनसंख्या नियंत्रण की पहल होती हैं, नकारात्मक शक्तियां सक्रिय हो जाती हैं। देखा गया हैं किवैरि, बल्स की संख्या बढऩे परमैथमेटिकल मॉडल को हल करने में कठिनाई बहुत तेजी से बढऩे लगती है। यही स्थिति जनसंख्या के विषय में है। जनसंख्या बढऩे से मानव जीवन पोषण, आवास, शिक्षा, स्वास्थ्यए पारिवारिक व सामाजिक सम्बन्ध, आदिद्ध की गुणवत्ता प्रभावित हो चुकी है। प्राय: खाद्यान्न फल व सब्जियां रसायनों की मदद सेएव गन्दे पानी में उगाये जाते हैं। स्वच्छ पेयजल भी मिलना कठिन है। समाज का बड़ा वर्ग दुर्गम स्थानों पर रहने के लिए विवश है, और प्रकृतिक आपदाओं, बाढ़, भूस्खलन से तबाही झेलता है। बड़े शहरों में एक कमरे में ५.६ लोग रहते हैं। समूह-घ की भर्ती में भी हजारों ग्रेजुएट, पोस्ट-ग्रेजुएट, व डॉक्ट्रेट उम्मीदवार आवेदन करते हैं। शैक्षणिक उपाधियां तो मात्र कागज का टुकड़ा है, असली शिक्षा तो ब्यवहार में झलकती है। कुछ अस्पतालों में तो समान्य दिनों में भी रोगियों को साझा-बिस्तर ही मिल पाता है। कोरोना काल में लोगों के डीएनए की पोलपट्टी खुल गयी, कि यहां आक्सीजन, जीवनरक्षक दवाइयों की भी कालाबारी होती है, व आपदा में एम्बुलेंस व आटो चालक भी ग्राहक से मनमाना किराया वसूलते हैं। प्राय: समाचार, आपराधिक घटनाओं से भरे रहते हैं, न्यायालयों में मुकदमों के अंबार लगे हुए हैं। जब मानव का अपने समाज में यह हाल है, तो प्रकृति व पर्यावरण के साथ ब्यवहार की कल्पना करना कठिन है। निरंतर बढ़ती जनसंख्या से प्रति-व्यक्ति संसाधनों की कमी के कारण ऐसा हो रहा है। कुछ राजनीतिक दल मानते हैं कि परिवार में बच्चों की संख्या पति-पत्नी पर निर्भर करती है परन्तु विचारणीय है कि वाहन-चालकों को हेल्मेट पहनना व सीट-बेल्ट लगाना अनिवार्य बनाया गया है, विवाह करने व मदिरापान करने के लिए न्यूनतम उम्र निर्धारित की गयी है, कोरोनाकाल में मास्क लगाना अनिवार्य किया गया है। महत्वपूर्ण निर्णय जनता की मर्जी पर नहीं छोड़े जा सकते। जनसंख्या बृद्धि देश की सबसे बड़ी समस्या है, इससे प्रति-व्यक्ति प्राकृतिक संसाधन निरंतर कम हो रहे हैं।इस पर तटस्थ रहना लापरवाही माना जायेगा। विगत दशकों में जनसंख्या नियंत्रण हेतु सरकारी प्रयास भी हुए। परन्तु वर्ष-१९७६ में आपातकाल के समय केंद्र सरकार के निर्देश पर परिवार नियोजन कार्यक्रम में सरकारीतंत्र के दुव्र्यवहार से समाज त्रस्त हो गया। परिणाम स्वरूप वर्ष-१९७७ के लोकसभा चुनाव में कुछ राज्यों में प्रतिकूल प्रभाव पडऩे से सरकार बदल गयी। तब से किसी भी राजनीतिक दल ने इस पर कोई ठोस पहल नहीं की। यहां समझना आवश्यक हैए कि वर्ष-१९७६ का परिवार नियोजन कार्यक्रम आपातकालीन जबर्दस्ती नसबन्दी अभियान था। विरोध करने वालों पर अत्याचार हुए। अभियान में व्यापक लापरवाही हुई। नसबन्दी कराने वालों के स्वास्थ्य का ध्यान नहीं रखा गयाए जिससे संक्रमण होने पर मौतें भी हुई। इसलिए जनता का आक्रोश उचित था। फरवरी-२०२० में मध्य प्रदेश सरकार ने भी जनसंख्या नियंत्रण की पहल की, परन्तु परिवार नियोजन हेतु समाज को जागरूक करने की जिम्मेदारी स्वास्थ्य कर्मियोंपर डाल दी। विचारणीय है कि अनुयायी तो राजनेताओं व राजनीतिक दलों के होते हैं, और उन्हीं के इशारे पर हाईवे जाम, रेलवेट्रैक जाम, चक्काजाम, भारत बंद, सरकारी सम्पत्तियों की बरबादी व राजनीतिक हिंसा जैसी अलोकतांत्रिक घटनाओं को अंजाम देते है। परन्तु परिवार नियोजन के लिए समाज को समझाने का काम स्वास्थ्य कर्मियों को सौंप दिया जाता है। जनसंख्या नियंत्रण अत्यंत महत्वपूर्ण है। परिवार नियोजन के साधन अपनाने हेतु जागरूकता फैलाने में जनप्रतिनिधियों को स्वयं भी भूमिका निभानी चाहिए। जनसंख्या बृद्धि राष्ट्रीय समस्या है। आवश्यकता है दलगत सियासत से ऊपर उठकर संसद द्वारा जनसंख्या नियंत्रण हेतु सार्थक चर्चाकर एक-समान प्रभावी कानून बनाया जाय। प्राय: दो प्रकार की नीतियां अपनायी जाती है, प्रोत्साहक, अर्थात परिवार नियोजन अपनाने वालों को विशेष लाभ देकर व हतोत्साहक, अर्थात परिवार नियोजन न अपनाने वालों को सरकारी योजनाओं के लाभ से बंचित कर। यह नीतियां गरीब-अमीर की खाई बढ़ा सकती हैंए और देर-सबेर मीडिया के दबाव में, या राजनीतिक अथवा संवैधाननिक कारणों से परिवार नियोजन न अपनाने वालों के सहायतार्थ सरकार को विवश होना पड़ सकता है। इसलिए इन नीतियों से अपेक्षित सफलता मिलने में सन्देह है।प्रस्तावित जनसंख्या नियंत्रण नीतियां दो से अधिक बच्चों के माता-पिताओं को सरकारी पदों व पंचायतों और नगर निकायों के चुनाव के लिए अयोग्य बनाती है। अच्छा होगा यदि संसद द्वारा सांसदों, विधानमंडल सदस्योंसहित सभी संवैधानिक पदों की योग्यता भी इसी आधार पर निर्धारित की जाय। प्राय: समाज, माननीयजनों के आचरण का अनुसरण करता है। श्रीमद्भगवतगीता के अनुसारश्यत् यत् आचरति श्रेष्ठ:ए तत् तत् एव इतर: जन:। स: यत् प्रमाणम् कुरुते, लोक: तत् अनुवर्ततेश्। संख्या बल का राजनीति में विशेष महत्व है। इसलिए जनसंख्या-बृद्धि का राजनीतिक कारण भी हो सकता है। इसलिए जनसंख्या नियंत्रण हेतु हतोत्साहक नीति के तहत तीसरे बच्चे के जन्मदाता माता-पिता के मताधिकार समाप्त करने पर भी विचार किया जा सकता है। जन्मदर कम रखने के लिए दूसरे बच्चे के लिए आवश्यक सरकारी अनुमति का प्रावधान भी उपयोगी हो सकता है। यह समझना आवश्यक है कि जन्मदर घटने से युवाओं-बजुर्गों का अनुपात अवश्य घटेगा, पर इससे विचलित हुए बिना लक्ष्य पर ध्यान केंद्रित कर आगे बढऩा होगा। गाड़ी स्टार्ट करने पर हेड-लाइट हल्की पड़ जाती है और बीमारी का इलाज करने पर दवाइयों के दुष्प्रभाव (साइड इफेक्ट्स) अवश्य होते हैं। जनसंख्या-बृद्धि का कैंसर कई अवस्थाएं पार कर चुका है, प्रभावकारी इलाज से ही राहत मिल सकती है।", 
  "Topic76": "जरा नासा के अंतरिक्ष यात्री दल के चित्रों को याद कीजिए। उनमें क्या समानता मिलती है? हर दल में कम से कम एक महिला होगी और एक ‘पर्सन आफ कलर’ मतलब अश्वेत अवश्य होगा। ऐसा इसलिए, क्योंकि नासा ने विविधता को वरीयता देते हुए अपनी ‘डायवर्सिटी पालिसी’ बनाई है जिसके माध्यम से उनके हर विभाग में अलग-अलग पृष्ठभूमि वाले कर्मियों को बढ़ावा दिया जाता है। आज दुनिया में ऐसी नीतियों को ‘अफरमेटिव एक्शन’ के नाम से जाना जाता है। भारत की विकास यात्रा जैसे-जैसे आगे बढ़ रही है, यह भी ध्यान रखा जा रहा है कि कोई पीछे न छूटे। यानी ‘सबका साथ-सबका विकास।’ पहले साथ है, तभी विकास है। उत्तर प्रदेश ने इस मंत्र का बखूबी आत्मसात किया है। इसी कारण प्रदेश का आर्थिक विकास पटरी पर आकर तेज गति पकड़ रहा है। प्रदेशवासियों के लिए खुशी की बात है कि हाल में संपन्न इन्वेस्टर्स समिट में दस लाख करोड़ के निवेश लक्ष्य के सापेक्ष करीब 33 लाख करोड़ से ज्यादा के निवेश प्रस्ताव मिल चुके हैं। तेज आर्थिक विकास के साथ जरूरी है कि कोई भी परिवार इसमें पीछे न छूट जाए। यानी सभी वर्गों की पूरी सहभागिता हो। केंद्रीय बजट में सप्तर्षि के रूप में सात प्रमुख बिंदु चिन्हित किए गए हैं। इसमें सबसे पहले ‘समावेशी विकास’ को रखा गया है। इसके लिए सरकार ने ‘सबका साथ-सबका विकास’ की अपनी नीति पर चलते हुए अवसर की समानता के संकल्प को और मजबूत किया है। एक ओर जरूरतमंद लोगों के लिए मूलभूत सुविधाएं सरकार द्वारा उपलब्ध कराई जा रही हैं तो दूसरी ओर निजी कंपनियां विविधता और समावेश को बढ़ाने वाली नीतियों पर स्वत: काम कर रही हैं। लखनऊ में आयोजित समिट में एक चर्चा सत्र में ऐसी कंपनियों ने अपने अनुभव साझा भी किए। सरकारी क्षेत्र हो या निजी, आज सभी ने स्वीकारा है कि कर्मियों में विविधता होने से टीमों को बहुआयामी दृष्टिकोण मिलता है, जिससे ज्यादा सार्थक निर्णय लिए जाते हैं। इन कर्मियों को समानतावादी माहौल मिले, इसके लिए विश्व भर में नए-नए प्रयोग हो रहे हैं और समावेशी नीतियां बन रही हैं। भारत में भी कई कंपनियों द्वारा इस दिशा में प्रयास किए जा रहे हैं। उदाहरण के लिए, टाटा द्वारा ‘ऐतिहासिक रूप से भेदभाव के शिकार’ अनुसूचित जाति एवं जनजाति, महिलाओं एवं दिव्यांगजनों के ऐसे वेंडर विकसित करने के लिए प्रशिक्षण आयोजित किए जाते हैं, जिन्हें कच्चा माल या कंपोनेंट सप्लाई का अनुबंध दिया जाता है। गुणवत्ता में बिना कोई ढिलाई किए इन वेंडरों को काम दिया जा रहा है। एचसीएल द्वारा बारहवीं के बाद विशेषज्ञ शिक्षा देकर सक्षम प्रशिक्षुओं को नौकरी भी दी जा रही है। एचसीएल द्वारा ही उत्तर प्रदेश के सीतापुर और बुलंदशहर में एससी-एसटी के बच्चों को कक्षा छह से 12 तक आवासीय विद्यालय-‘विद्या ज्ञान’ में पढ़ाई कराई जा रही है। परिणामस्वरूप ये छात्र देश-विदेश की अग्रणी संस्थाओं में प्रवेश पाने में सफल हो रहे हैं। अन्य देशों में अफरमेटिव एक्शन के बैनर तले उनके यहां के वंचित वर्गों को सामाजिक और आर्थिक भागीदारी देने के कुछ नियम और परंपराएं विकसित हुई हैं। कनाडा में ऐसी नीतियां बनाई गई हैं, जिनकी वजह से वहां के मूल निवासी ‘फर्स्ट नेशंस’, महिलाओं और अन्य अल्पसंख्यक लोगों को निजी कंपनियों में अब ज्यादा प्रतिनिधित्व मिल रहा है। अमेरिका में एक और रोचक परिवर्तन हो रहा है-बी कार्प। इसमें कंपनियां समाज और पर्यावरण के प्रति सजग रहने की नीतियां बनाती हैं। सामाजिक न्याय के दृष्टिकोण से देखें तो इनका पहला नियम है, सबसे कम और सबसे ज्यादा वेतन पाने वाले कर्मी में चार गुना से ज्यादा अंतर नहीं होगा। करीब 80 देशों में छह हजार से अधिक कंपनियां बी-कार्प प्रमाणीकरण प्राप्त कर चुकी हैं, जिनमें भारत की आठ कंपनियां भी शामिल हैं। नार्वे में 2003 में कानून बनाया गया कि किसी भी कंपनी के बोर्ड में न्यूनतम 40 प्रतिशत सदस्य महिला-पुरुष दोनों होंगे। मूल रूप से यह महिलाओं का प्रतिनिधित्व सुनिश्चित करने के लिए बनाया गया कानून था, जिसके सकारत्मक परिणाम मिले हैं। देश और दुनिया के तमाम अच्छे उदाहरणों से प्रेरणा लेते हुए हमें मिलकर विचार करना है कि अमृतकाल में समानता का स्वरूप क्या होगा? बाबा साहब डा. भीमराव आंबेडकर ने संविधान में सामाजिक न्याय की आधारशिला मुख्य रूप से सरकारी शिक्षा और सरकारी नौकरियों में आरक्षण के आधार पर रखी। शुरू में जहां यह एससी-एसटी के सदस्यों के लिए थी, वहीं बाद में ओबीसी, महिला और हाल में आर्थिक रूप से पिछड़ा वर्ग को भी इसमें शामिल किया गया है। हमारे समाज के अत्यंत प्रताड़ित किन्नर समुदाय के अधिकारों की रक्षा, शिक्षा और स्वावलंबन के लिए भी कानून पारित हुआ जिसके तहत ट्रांस जेंडर कल्याण बोर्ड का गठन हुआ और समानता की यात्रा में उन्हें भी शामिल किया गया। अब हमें देखना है कि कोई और समूह तो नहीं बचा जो पीछे छूट रहा हो। अभी तक समानतावादी समाज की संरचना के लिए मूलतः सरकारें धनाढ्यों से टैक्स लेकर गरीबों पर खर्च करती रही हैं। अमृतकाल में इससे आगे बढ़ते हुए हर इंसान दूसरे इंसान को आगे बढ़ाने के लिए उसका हाथ पकड़ेगा। इसमें हर बिजनेस अर्थात नियोक्ता विविधता का प्रतिनिधित्व सुनिश्चित करने और समावेशी संस्कृति विकसित करने के लिए कार्य करेगा। अमृतकाल का नक्शा भी हमें बनाना है और इमारत भी हमें ही खड़ी करनी हैं। याद रहे, डबल इंजन की सरकार में गार्ड भी है जिसका काम यह ध्यान रखना है कि कोई पीछे न छूट जाए।", 
  "Topic77": "एक जनवरी 2023 से अंतरराष्ट्रीय मोटा अनाज वर्ष आरम्भ हो गया है इसके फलस्वरूप सभी घरों की थालियों से गायब हो चुके मोटे अनाज के दिन फिर से बहुरने वाले हैं। मोटा अनाज और इसकी कृषि को प्रोत्साहन देने के लिए स्वयं प्रधानमंत्री जी के नेतृत्व में भारत सरकार ने कमर कस ली है। भारत इस वर्ष शंघाई क्षेत्रीय सहयोग संगठन (एससीओ) तथा जी 20 जैसे अंतरराष्ट्रीय समूहों की अध्यक्षता कर रहा है देश के 55 शहरों में जी 20 सम्मेलन होने जा रहे हैं इसके अतिरिक्त भी इस वर्ष कई मेगा इवेंट देश में होने जा रहे हैं। मोटे अनाज को प्रोत्साहन देने के लिए इन अवसरों का भरपूर लाभ लिया जायेगा। सभी सम्मेलनों में कृषि मंत्रालय व खाद्य मंत्रालय तथा राज्य सरकारों के सहयोग से मोटे अनाजों से बने उत्पादों का ही प्रदर्शन किया जायेगा व देश विदेश से आ रहे सभी अतिथियों को मोटे अनाज से बने व्यंजन परोसे जाएँगे जिससे इनका डंका विश्व भर में बजना तय हो गया है । मोटे अनाज का प्रचलन बढ़ने से जनसामान्य सहित किसानों को लाभ मिलने की बड़ी संभावना है। एक ओर इससे कुपोषण की समस्या से निपटने का नया और सरल मार्ग मिलेगा। वहीं दूसरी ओर इससे किसानों की आय दोगुनी होने का मार्ग भी प्रशस्त होगा। यही करण है कि मोटा अनाज वर्ष में एक ओर किसानों को इन अनाजों की खेती करने के लिए जागरूक किया जाएगा और दूसरी ओर लोगों को मोटे अनाज के महत्व से अवगत कराया जाएगा जिससे इनकी खपत बढ़े और किसान इनकी खेती में रूचि दिखाएं। इसके अतिरिक्त मोटे अनाज की खेती को बढ़ावा देने के लिए सरकार ने इस वर्ष मोटे अनाज के समर्थन मूल्यों में भी वृद्धि कर दी है। एक समय था जब भारत की हर थाली में केवल ज्वार, बाजरा, रागी, चीना, कोदो, सांवा, कुटकी, कुटटू और चौलाई से बने हुए व्यंजन ही हुआ करते थे लेकिन फिर समय बदलता गया और आज स्थिति यह हो गयी है कि लोग इन अनाजों का महत्व तो दूर नाम भी भूल गए हैं। आज के वातावरण में जब घरों में बड़े बुजुर्ग इन अनाजों का नाम लेते हैं या नई पीढ़ी को इनका महत्व बताते हैं तो या तो वो अचरज से सुनती है या नाम सुनते ही मुंह बनाने लगती है। मोटा अनाज वर्ष के माध्यम से नई पीढ़ी के लोग भी इन अनाजों का वैज्ञानिक आधार पर महत्व समझेंगे और स्वीकार करेंगें और जब स्वीकार करेंगे तब वह भी इस इनकी खेती और इनसे बने नये व्यंजनों को बनाकर स्टार्टअप्स व नवाचार भी कर सकेंगे। पिछले कुछ दिनों की चर्चा से ही देश के कई युवा उद्यमियों ने ज्वार, बाजरा सहित अन्य मोटे अनाज से बनने वाले कई तरह के व्यंजनों पर नवाचार आरम्भ भी कर दिया है। ज्वार, बाजरा के आटेसे दोसा बन रहा है, लड्डू बन रहा है और पापड़ भी बन रहे हैं। दिसंबर 2022 में न्यूयार्क में संयुक्त राष्ट्र महासभा की बैठक में विदेश मंत्री एस जयशंकर ने दुनियाभर के राजदूतों को मोटे अनाज से बने व्यंजनों की दावत दी, राजधानी दिल्ली में संसद सत्र के दौरान सभी सांसदों को मोटे अनाज से बने व्यंजन परोसे गये और उन्हें मोटा अनाज वर्ष के विषय में अहम जानकारी दी गई।अब मोटे अनाज की दावतों का सिलसिला सम्पूर्ण भारत ही नहीं वरन सम्पूर्ण विश्व में चल रहा है। 2018 में भारत सरकार ने मोटे अनाजों को पोषक अनाज की श्रेणी में रखते हुए इन्हें बढ़ावा देने की शुरूआत की थी तब से सरकार की ओर से उठाये गये कदमों का सकारात्मक प्रभाव अब सामने आने लगा है। वर्तमान समय में 175 स्टार्टअप इस दिशा में काम कर रहे हैं । मार्च 2021 में संयुक्त राष्ट्र महासभा द्वारा भारत की ओर से प्रस्तुत एक प्रस्ताव को सर्वसम्मति से स्वीकार कर लिया गया जिसके अंतर्गत वर्ष 2023 को मोटा अनाज वर्ष घोषित किया गया। मोटा अनाज वर्ष का उद्देश्य बदलती जलवायु परिस्थितियों में मोटे अनाज के पोषण और स्वास्थ्य लाभ और इसकी खेती के लिए उपयुक्तता के बारे में जागरूकता बढ़ाना है।मोटे अनाज में ज्वार, बाजरा, रागी, कंगनी, कुटकी, कोदो, सांवा आदि शामिल है। हम सभी को यह भी पता होना चाहिए कि अप्रैल 2016 में संयुक्तराष्ट्र महासभा ने भूख को मिटाने और दुनियाभर में कुपोषण के सभी प्रकारों की रोकथाम की आवश्यकता को मान्यता देते हुए 2016 से 2025 तक पोषण पर संयुक्त राष्ट्र कार्रवाई दशक की भी घोषणा की थी । मोटा अनाज उपभोक्ता, उत्पादक व जलवायु तीनों के लिए अच्छा माना गया है।ये पौष्टिक होने के साथ कम पानी वाली सिंचाई से भी उगाए जा सकते हैं। विषेषज्ञों का मत है कि कुपोषण मुक्त और टिकाऊ भविष्य बनाने के लिये मोटे अनाज की अहम भूमिका होगी और इसके लिए देशों को मिलकर काम करने की आवश्यकता है। मोटे अनाज को प्रोत्साहन वर्तमान समय की मांग भी है क्योंकि यह अनाज आधुनिक जीवन शैली में बदलाव के कारण सामने आ रही कई बीमारियों व कुपोषण को रोकने में सक्षम है। केंद्र सरकार ने मोटा अनाज वर्ष को सफल बनाने के लिए काफी समय पूर्व से ही तैयारियां प्रारंभ कर दी थीं और अब यह सफलतापूर्वक धरातल पर उतरने को तत्पर हैं।मोटा अनाज वर्ष को सफल बनाने के लिए केंद्र सरकार कई योजनाएं लेकर आई है।राशन प्रणाली के तहत मोटे अनाजों के वितरण पर जोर दिया जा रहा है।आंगनबाड़ी और मध्यान्ह भोजन योजना में भी मोटे अनाजों को शामिल कर लिया गया है।प्रधानमंत्री मन की बात कार्यक्रमों में मोटे अनाजों से बने व्यंजनों का उल्लेख करते रहते हैं।सर्वाधिक महत्वपूर्ण बात यह है कि अब ”मोटा अनाज, खाओ और प्रभु के गुण गाओ” का नारा खूब चलने वाला है।मोटा आनाज पोषण का सर्वश्रेष्ठ आहार कहा जाता है।मोटे अनाज में 7से12 प्रतिशत प्रोटीन,65 से 75 प्रतिशत कार्बोहाइड्रेट और 15 से 20 प्रतिशत डायटरी फाइबर तथा 5 प्रतिशत तक वसा उपलब्ध रहता है जिसके कारण यह कुपोषण से लड़ने में सक्षम पाया जाता है। मोटे अनाज का आयुर्वेद में भी बहुत महत्व है। भारत में सिंधु घाटी सभ्यता के समय से ही मोटे अनाज की खेती के प्रमाण मिलते हैं तथा विश्व 131 देशों में इनकी खेती होती है । मोटे अनाज के वैश्विक उत्पादन में भारत की हिस्सेदारी 20 प्रतिशत और एशिया में 80 प्रतिशत है। ज्वार के उत्पादन में भारत विश्व में प्रथम स्थान पर है।भारत में ज्वार का सर्वाधिक उत्पादन महाराष्ट्र, कर्नाटक, राजस्थान, तमिलनाडु , आंध्र प्रदेश, उत्तर प्रदेश, तेलंगाना और मध्य प्रदेश में होता है।बाजरे के उत्पादन में राजस्थान, उत्तर प्रदेश, हरियाणा, गुजरात, मध्य प्रदेश, महाराष्ट्र और कर्नाटक आगे है। मोटा अनाज वर्ष में हम सभी को बढ़ चढ़कर भाग लेना चाहिए और अपने भोजन में इसको नियमित रूप से स्थान देना चाहिए क्योंकि इसमें कई विषेषतएं होती हैं। पोषण के मामले में यह अनाज अन्य अनाजों गेहूं व धान की तुलना में बहुत आगे हैं। इनकी खेती सस्ती और कम पानी वाली होती है। मोटे अनाज का भंडारण आसान होता है। भोजन में इन अनाजों को शामिल करने से स्वास्थ्य संबंधी कई बड़ी परेशानियों से बचना संभव हो सकता है। यही कारण है कि आज मोटा अनाज के प्रति सरकार किसानों को जागरूक करने के लिए देशभर में विशेष जागरूकता अभियान चलाने जा रही है ताकि देश के किसान अधिक से अधिक मात्रा में इन अनाजों की खेती करे और अपनी कमाई दोगुनी करें। किसानों के बीच जागरूकता बढ़ाने के लिए भारतीय कृषि अनुसंधान संस्थान की ओर से पहल शुरू की जा रही है तथा भविष्य में देश के अन्य कई कृषि विश्वविद्यालय इस अभियान में जुड़ेंगे। आज जब विश्व का बड़ा हिस्सा कुपोषण से लड़ रहा है सनातन भारत की मोटे अनाज वाली थाली समाधान के रूप में देखी जा रही है। उदार चरित और वसुधैव कुटुम्बकम के सिद्धांत वाले भारत के मोटा अनाज वर्ष के प्रस्ताव की महत्ता को समझते हुए संयुक्त राष्ट्र ने इसे स्वीकार किया और अब हम सभी भारतीयों का उत्तरदायित्व है कि हम अपने अपने स्तर पर इसे सफल बनाने के लिए प्रयास करें। भारत सरकार मोटे अनाज की खेती का दायरा बढ़ाने पर बल दे रही है। मोटा अनाज वर्ष के माध्यम से एक साथ कई लक्ष्यों को साधा जा सकता है ।मोटा आनाज के प्रति जागरूकता बढ़ने से जहां ज्वार, बाजरा आदि की खेती का रकबा बढ़ेगा वहीं कुपोषण की समस्या का भी समाधन कुछ सीमा तक संभव हो पायेगा।", 
  "Topic78": "छह फरवरी को तुर्किये और सीरिया मे आए विनाशकारी भूकंप से हुए विध्वंस से पूरा विश्व मर्माहत है। संयुक्त राष्ट्र ने इसे इक्कीसवीं सदी की सबसे बड़ी आपदाओं मे से एक घोषित किया है। हादसे में जान-माल की क्षति और मानवीय पीड़ा इतनी गंभीर है कि शब्दों में उसका वर्णन संभव नहीं लगता। ऐसे विपत्ति काल में दुनिया के कई देशों ने राहत एवं बचाव अभियान में योगदान शुरू किया है। संकट में तो छोटा सा योगदान भी बहुत बड़ा होता है, परंतु जिस प्रचंड आपदा से तुर्किये और सीरिया दो-चार हुए, उसमें आवश्यकता इतनी अधिक थी कि केवल सक्षम देश ही त्वरित एवं प्रभावी सहायता प्रदान कर पाते। गर्व की बात यही है कि ऐसे देशों की सूची में भारत का नाम प्रमुखता से शामिल है। ‘सच्चा मित्र वही, जो समय पर काम आए’ की कहावत को चरितार्थ करते हुए भारत ने तुर्किये के आपदाग्रस्त क्षेत्रों में शुरुआती तीन दिनों में ही 201 बचाव कर्मी और 170 चिकित्सा कर्मी उतारे। केवल अजरबैजान, इजरायल और फ्रांस ने ही बचाव कार्य में भारत से अधिक कर्मी भेजे, जबकि चिकित्सा दलों के मामले में भारत शीर्ष पर रहा। जहां तक भौगोलिक दूरी की बात है तो भारत, तुर्किये और सीरिया से 4,600 किलोमीटर दूर है, जबकि बाकी बड़े मददगार पश्चिम एशिया के या करीबी यूरोप से थे। इसके बावजूद भारत ने जिस तादाद में राहत सामग्री उपलब्ध कराई, अस्थायी अस्पताल स्थापित किए और मलबे मे फंसे पीड़ितों को जीवित निकाला, इससे एक समानुभूतिक, मजबूत और निपुण देश का परिचय मिला। भारत के ‘आपरेशन दोस्त’ ने बिना किसी पंथ, राष्ट्रीयता या राजनीतिक पूर्वाग्रह से ‘वसुधैव कुटुंबकम्’ के विचार को साकार करते हुए न केवल प्रभावित जनता, बल्कि सरकारों का भी दिल जीता। बीते कुछ वर्षों के दौरान भारत ने दूसरे देशों में घटित आपदाओं से निपटने में जो दक्षता दिखाई है, उसे विश्व ने सराहा है। 2022 में ‘आपरेशन गंगा’ के तहत भारत ने रूस-यूक्रेन युद्ध के आरंभिक दिनों में ही वहां फंसे तकरीबन 25,000 भारतीयों सहित 18 अन्य देशों के 147 नागरिकों को सुरक्षित बाहर निकाला। उससे पहले 2015 में यमन युद्ध के दौरान भारत ने ‘आपरेशन राहत’ के अंतर्गत कुल 4,640 भारतीय नागरिकों और 41 देशों के 960 विदेशियों को सुरक्षित जगहों तक पहुंचाया। 2011 में लीबिया युद्ध के आरंभिक दौर में ‘आपरेशन सेफ होमकमिंग’ के जरिये 15,000 भारतीय नागरिकों को चंद हफ्तों में ही बचाकर स्वदेश लाया। पड़ोसी देशों में भी जब-जब कोई आपदा आई है, तब-तब भारत संकटमोचक रूप धारण करके बचाव एवं राहत कार्य में अव्वल रहा है। 2004 में हिंद महासागर की सुनामी के समय भारत ने श्रीलंका में ‘आपरेशन रेनबो’, मालदीव में ‘आपरेशन कास्टर’ और इंडोनेशिया मे ‘आपरेशन गंभीर’ जैसे अभियान चलाकर तत्काल राहत पहुंचाकर अपनी सदाशयता का परिचय दिया। इसी प्रकार 2015 में नेपाल में आए भूकंप के छह-सात घंटों के भीतर ही भारत ने ‘आपरेशन मैत्री’ के माध्यम से भरसक सेवा की और 43,000 भारतीयों की सफल निकासी करवाई। यही कारण है कि हिंद महासागर क्षेत्र में भारत को राहत में सबसे पहले पहल करने वाले देश की ख्याति प्राप्त है, क्योंकि आपदा में समय बहुत महत्वपूर्ण होता। जितना समय गंवाया, क्षति उतनी ही अधिक पहुंचती है। भारत की ऐसी उपलब्धि और प्रतिष्ठा में हमारे सैन्य बलों के अनुकरणीय तालमेल और आपदा से निपटने की पूर्व तैयारियों एवं अभ्यास का अहम योगदान है। देश में जब भी कोई आपदा आती है तो सेना के सभी अंग अपने धैर्य, निपुणता और उत्कृष्ट सेवा भाव से राहत एवं बचाव का दारोमदार संभालते हैं। इसी अनुभव एवं दक्षता के दम पर अंतरराष्ट्रीय आपदाओं में हमारे सैन्य बल अन्य मददगार देशों के मुकाबले एक कदम आगे होते हैं। दूरस्थ देशों में भारतीय सैन्य बल योजनाबद्ध ढंग से मानवीय सहायता प्रदान करते हैं। हालांकि हमारी सेना के तीनों अंगों के बीच ‘संयुक्त कमान’ का गठन अभी शेष है, लेकिन किसी भी आपदा में ये सभी गजब की एकजुटता और तालमेल से काम करते हैं। मानवीय सहायता और आपदा राहत के मैदान में भारत इसलिए भी अग्रणी देशों में एक है, क्योंकि हमने आपदाओं में ‘नागरिक-सैन्य समन्वय’ के सिद्धांत को अपनाकर उसे लागू किया है। राष्ट्रीय आपदा मोचन बल यानी एनडीआरएफ में पुलिस और अर्धसैनिक बल अक्सर सेना और स्थानीय प्रशासन एवं नागरिकों के साथ तालमेल बनाकर प्रभावी हस्तक्षेप करते हैं। आपदाओं में लाखों लोगों की जान बचाने का श्रेय हमारी इन्हीं संस्थाओं को जाता है, जिन्होंने समाज को साथ लेकर कार्य संचालन की बढ़िया शैली विकसित की है। एक शक्तिशाली लोकतांत्रिक देश होते हुए भारत ही आपदाओं से निपटने के लिए ऐसा अनोखा संयोजन तैयार कर सकता है। चीन स्वयं को मानवीय संकटों में दुनिया के मददगार के रूप में पेश करता है, लेकिन अपने तानाशाही दृष्टिकोण के कारण उसका प्रभाव भारत के मुकाबले कम है। अंतरराष्ट्रीय आपदाओं में राहत प्रदान करने के मोर्चे पर भारत के शीर्ष पर रहने का एक कारण साफ्ट पावर को लेकर हमारे राजनीतिक नेतृत्व की समझ भी है। किसी दूरदराज के देश में पीड़ितों को बचाकर, उन्हें आवश्यक वस्तुएं मुहैया कराकर हमें क्या मिलेगा? इस प्रश्न का उत्तर साफ्ट पावर और अंतरराष्ट्रीय जनमत में हमारे देश की छवि के विस्तार में निहित है। प्रधानमंत्री मोदी ने तुर्किये और सीरिया को ‘हरसंभव सहायता’ का वादा यह जानते हुए किया कि ऐसी आपदाओं में ‘अच्छे वैश्विक नागरिक’ बनकर दिखाने का मौका मिलता है। आपदा प्रतिक्रिया के सामरिक लाभ भी हैं। अगर किसी देश ने पूर्व में भारत की अनदेखी की या भारत के विरुद्ध रुख अपनाया हो, तो आपदा में मानवीय दृष्टिकोण से राहत प्रदान कर उसके साथ नए सिरे से रिश्ते बनाने का अवसर मिलता है। एक उदार मानवीय शक्ति के तौर पर भारत आज जिस मुकाम पर है, वह एक भावी महाशक्ति का लक्षण ही है। दुनिया भर में फैले ढेर सारे दोस्तों के आधार पर ही भारत अपने विस्तारशील हितों की रक्षा कर सकता है।", 
  "Topic79": "धारा ३७० हटने के बाद तीसरा मौका है जब सरकार ने २४ विदेशी राजनयिकों को जम्मू-कश्मीर का दौरा करवाया। राजनयिकों ने स्थानीय स्तर से लेकर सेना, सुरक्षा बलों और पुलिस के जरिये सुरक्षा-व्यवस्था की थाह ली। अक्तूबर २०१९ में यूरोपीय देशों के प्रतिनिधिमंडल ने घाटी का दौरा किया था और विपक्ष ने इसे गाइडेड टूर बताया था। पिछले साल ९ जनवरी को नयी दिल्ली स्थित अमेरिकी राजदूत समेत १६ विदेशी राजनयिकों ने घाटी का दौरा किया था और इसके बाद १२ फरवरी २०२० को २५ विदेशी राजनयिकों का दूसरा प्रतिनिधिमंडल भी जम्मू-कश्मीर का दौरा कर चुका है। पहले के दोनों दौरे का आयोजन केंद्र सरकार ने किया था। अगस्त २०१९ में विशेष राज्य का दर्जा हटाये जाने के बाद विदेशी राजनयिकों का यह तीसरा आधिकारिक दौरा था। विपक्ष सवाल कर रहा है कि सरकार सर्वदलीय प्रतिनिधिमंडल क्यों नहीं ले जा रही है। गौरतलब है कि ओआईसी के महासचिव की विदेश मंत्रियों की परिषद के ४७वें सत्र में रखी गयी रिपोर्ट में जम्मू-कश्मीर की स्थिति का जिक्र किया गया था और कहा गया था, क्षेत्र के जनांकिक और भौगोलिक समीकरण को बदलने की दिशा में पांच अगस्त २०१९ का भारत सरकार के फैसले और लगातार बाधित गतिविधियों और जारी प्रतिबंधों तथा मानवाधिकारों के उल्लंघन ने अंतरराष्ट्रीय समुदाय को नये प्रयासों के लिए जागृत किया है। भारत ने हालांकि, पाकिस्तान का नाम लिये बिना कहा था कि यह दुखद है कि ओआईसी एक ऐसे खास देश द्वारा खुद के मंच का लगातार इस्तेमाल होने दे रहा है जिसका धार्मिक सहिष्णुता, कट्टरपंथ, अल्पसंख्यकों के दमन, भारत विरोधी दुष्प्रचार करने का बेहद खराब रिकॉर्ड है। वहीं जम्मू-कश्मीर में हाल में हुए विदेशी प्रतिनिधियों के दौरे को लेकर लगातार सवाल खड़े हो रहे हैं। अब परराष्ट्र मंत्रालय की ओर से इन सभी सवालों का जवाब दिया गया है। परराष्टर मंत्रालय की ओर से कहा गया है कि इस दौरे का मकसद जम्मू-कश्मीर में जमीनी स्तर पर हो रहे बदलाव को दिखाने का था। परराष्ट्र मंत्रालय ने जानकारी दी है कि नयी दिल्ली में मौजूद कुल २४ विदेशी हेड आफ मिशन ने १७-१८ फरवरी को जम्मू-कश्मीर का दौरा किया था। इनमें बंगलादेश, बेल्जियम, ब्राजील, नीदरलैंड, इटली, फ्रांस, फिनलैंड, स्पेन जैसे देशों के प्रतिनिधि भी शामिल थे। इससे पहले भी दो ग्रुपों ने इसी तरह का दौरा किया हुआ है। परराष्ट्र मंत्रालय का कहना है कि लोगों में जम्मू-कश्मीर की ताजा स्थिति को जानने के लिए उत्सुकता है यही कारण है कि प्रतिनिधियों को वहां की सचाई बताने के दौरा किया गया। अपने दौरे में इन प्रतिनिधियों ने श्रीनगर, बडगाम और जम्मू का दौरा किया। परराष्ट्र मंत्रालय के मुताबिक, इस दौरान प्रतिनिधियों ने जम्मू-कश्मीर के आम लोगों से भी बात की। इसके अलावा श्रीनगर में प्रतिनिधियों ने हाल के चुनाव में जीते हुए लोगों से भी मुलाकात की। अपने दौरे के अंत में विदेशी राजनयिकों ने उपराज्यपाल मनोज सिन्हा से भी मुलाकात की थी। इसमें कोई दो राय नहीं है कि धारा ३७० को हटाने के बाद से कश्मीर में हालात तेजी से बदले हैं। कश्मीर में पर्यटक लौट रहे हैं, यह बीती सर्दियों, बर्फबारी और मौजूदा मौसम में भी सैलानियों की चहल-पहल से सत्यापित होता है। अब पाकिस्तान के आह्वान पर कश्मीर घाटी के बाजार, डल झील के शिकारे और आम कारोबारी गतिविधियां बंद नहीं की जातीं। बेहद सुखद है कि करीब ३१ सालों के बाद शीतलनाथ भैरव मंदिर के कपाट खुले हैं, आरती के सुर ध्वनित हो उठे हैं और घंटे की आवाज आस्था की नयी चेतना जगा रही है। जम्मू-कश्मीर में सरकारी भर्तियां जारी हैं। नौजवानों में हौसला है और वह सेना तथा पुलिस का हिस्सा बनकर बचे-खुचे आतंकवाद का अस्तित्व मिटा देना चाहते हैं। बेशक जम्मू-कश्मीर में सब कुछ सामान्य नहीं है। लोकतंत्र में सामान्य हालात होना असंभव है, क्योंकि विरोध की आवाजें बुलंद रहती हैं। सरकार और प्रशासन के स्तर पर कुछ विसंगतियां भी हो सकती हैं। जम्मू-कश्मीर से अनुच्छेद ३७० के तहत विशेष दर्जा खत्म किये जाने के मुद्दे को पाकिस्तान कई विदेशी मंचों पर उछाल चुका है। हालांकि, उसे अबतक सफलता नहीं मिली है। करीब १८ महीने बाद बीते दिनों जम्मू-कश्मीर में ४जी इंटरनेट सेवा बहाल हुई थी, जिसकी लंबे समय से नागरिक समाज के लोग, छात्र, व्यापारी और पत्रकार मांग करते आ रहे थे। सरकार ने ५ अगस्त २०१९ को इंटरनेट सेवा बंद कर दी थी। इसी दिन केंद्र ने राज्य का विशेष दर्जा खत्म कर दिया था। जम्मू-कश्मीर के दो जिलों गांदरबल और उधमपुर को छोड़कर राज्य में मोबाइल इंटरनेट पर रोक लगी हुई थी। हालांकि पिछले साल की शुरुआत में २जी इंटरनेट सेवा बहाल कर दी थी। जमीनी सचाई यह है कि जम्मू-कश्मीर का जीडीपी अभी पटरी पर नहीं लौटा है, लेकिन आर्थिक नुकसान करीब १६ फीसदी घट गये हैं। सबसे अहम यह है कि मोदी सरकार भी कश्मीरी पंडितों और हिंदुओं का पुनर्वास नहीं कर सकी है। वह अब भी जम्मू में स्थापित शिविरों में रहने को विवश हैं या राजधानी दिल्ली समेत कुछ अन्य बड़े शहरों में बसे हैं। यह सरकारी दावा है कि सरकार हिंदू परिवारों को आर्थिक मदद दे रही है। कश्मीरी पंडित और हिंदू इस्लामी जेहाद और सरकारी लीपापोती, वादाखिलाफी के बीच पिस रहे हैं। फिलहाल बड़ा सवाल यह है कि जो कश्मीर बदल रहा है, नये भारत का जो नया कश्मीर उभर रहा है, क्या भारत सरकार उस पर विदेशी राजनयिकों के सर्टिफिकेट लेना चाहती है? इसमें कोई दो राय नहीं है कि विदेशी राजनयिकों की आम नागरिकों से कितनी मुलाकातें ऐसे प्रवास के दौरान होती हैं, यह किसी से छिपा नहीं है। सरकारी पक्ष कुछ भी दावे करता रहे। सवाल यह है कि क्या यह विदेश नीति और कूटनीति का हिस्सा था? भारत पर उसके विरोधी मानवाधिकार हनन के जो आरोप लगाते रहे हैं और संयुक्त राष्ट्र के स्तर पर भी ऐसे आयोग की टिप्पणियां हम झेलते रहे हैं, क्या यह राजनयिक भारत के प्रवक्ता बनकर दुनिया भर में हमारी असलियत का खुलासा और पैरोकारी करेंगे? क्या इनसान के मूल अधिकारों का प्रमाण-पत्र इन देशों से ही भारत को मिलेगा? क्या इन देशों में मानवाधिकार बिल्कुल सुरक्षित हैं? कश्मीर हमारा है और रहेगा। जैसे भी हालात हैं, हम सभी मिल-जुलकर उन्हें बेहतर बनायंगे। कश्मीर का विदेशीकरण किया जाय अथवा विदेशी राजनयिकों के जरिये अपनी बात कहनी पड़े, यह हमें भारत के पक्ष में नहीं लगता। सरकार की कोशिश है यह जताने की है कि कश्मीर घाटी में सामान्य हालात तेजी से पटरी पर लौट रहा है। हालांकि विपक्ष सरकार से सवाल कर रहा है कि वह कश्मीर के मुद्दे का अंतरराष्ट्रीयकरण क्यों कर रही है और विदेशी राजनयिकों के दल को वहां क्यों ले जाना चाहती है। असदुद्दीन ओवैसी ने लोकसभा में पिछले दिनों सवाल किया कि सरकार सर्वदलीय प्रतिनिधिमंडल घाटी क्यों नहीं ले जाती।", 
  "Topic80": "उत्तर भारत में गर्मी अपने चरम पर है, लोगों का गर्मी से हाल बेहाल हो रखा है। ऐसे में बिजली की खपत भी बढ़ रही है। स्थिति यह है कि राजधानी दिल्ली, हरियाणा, पंजाब, उत्तर प्रदेश और राजस्थान के कई इलाकों में पारा ४५ डिग्री को छू रहा है। ऐसे में बिजली की खपत भी बेतहाशा बढ़ी है। बिजली की मांग के अनुरूप आपूर्ति न होने के कारण लोगों को इन तपते दिनों में लंबा पावर कट झेलना पड़ रहा है। बीती १ जुलाई को दिल्ली में बिजली की पीक डिमांड ६९२१ मेगावाट पहुंच गयी है। यह २०२० और २०२१ में अबतक की सर्वाधिक मांग है। इससे एक दिन पहले यानी ३० जून के दिन भी दिल्ली में बिजली की मांगने नया रिकॉर्ड बनाया था। इस दिन यहां बिजली की पीक डिमांड ६५९२ मेगावॉट थी। उत्तर प्रदेश में बारिश में भारी कमी के कारण प्रदेश के ज्यादातर जिलों में पड़े उमस ने बिजली की मांग में रिकार्ड तोड़ इजाफा किया है। खासकर पीक आवर के दौरान भारी उमस के कारण जून में पहली बार बिजली की प्रतिबंधित मांग रिकार्ड २३ हजार पार कर गयी। विभागीय अधिकारियों के अनुसार बिजली की भारी मांग को पूरा करने में उत्तर प्रदेश स्टेट लोड डिस्पैच सेंटर को काफी मशक्कत करना पड़ा। मांग पूरा करने के लिए १२०६८ मेगावाट बिजली का आयात केंद्रीय पूल से करना पड़ा। इसके अलावा एनर्जी एक्सचेंज से भी १९८० मेगावाट बिजली जुटायी गयी। इससे पहले अनपरा अ तापघर की २१० मेगावाट वाली तीसरी तथा अनपरा ब तापघर की ५०० मेगावाट की चौथी इकाई भी फिलहाल बंद चल रही है। इकाइयों के बंद होने से प्रदेश को लगभग १३०० मेगावाट कम बिजली मिल रही है। जून की अंतिम सप्ताह में ही उमस के कारण बिजली की मांग तेजी से बढऩे लगी थी। रात १२ बजे प्रतिबंधित मांग जून माह में पहली बार रिकार्ड २३४२४ मेगावाट तक पहुंच गयी। महाराष्ट्र के बाद उत्तर प्रदेश दूसरा ऐसा प्रदेश बना जहां जून माह में बिजली की मांगने २३ हजार मेगावाट का आकड़ा पार किया। इसी समय अधिकतम मांग २३७८७ मेगावाट दर्ज की गयी। चालू माह में चौथी बार बिजली की अधिकतम प्रतिबंधित मांग का रिकार्ड बना है। बारिश में हुई भारी कमी मानसून की कमजोरी के कारण पिछले डेढ़ सप्ताह के दौरान प्रदेश के ज्यादातर जनपदों में सामान्य से काफी कम बारिश हुई है। जिसके कारण तापमान में वृद्धि के साथ उमस ने आम नागरिकों की दिक्कतें बढ़ायी है। चालू मानसून सत्र में २८ जून तक हुई बारिश का ज्यादा हिस्सा शुरुआती चार दिनों में ही बरस गया था। बीते १६ जून से शुरू हुई बारिश २० जून तक कमजोर पडऩे लगी। २८ जूनतक पूर्वी उत्तर प्रदेश में सामान्य १०८.२ मिलीमीटर के सापेक्ष ८९ फीसदी ज्यादा २०४.९ मिलीमीटर बारिश हुई। इसमें से १७२ मिलीमीटर बारिश २२ जून तक हो गयी थी। पश्चिमी उत्तर प्रदेश की हालत काफी बुरी रही। २८ जून तक पश्चिमी उत्तर प्रदेश में सामान्य ७६ मिलीमीटर के सापेक्ष तीन फीसदी कम ७३.४ मिलीमीटर बारिश हुई। इसमें से भी ६८.६ मिलीमीटर बारिश २२ जून तक हो गयी थी। बारिश में लगातार कमी के कारण बिजली की मांग अप्रत्याशित रूप से बढ़ रही है। दरअसल इस बार पहले कहा जा रहा था कि मानसून समय पर आ जायगा और उसकी एक झलक जून के शुरुआती दिनों में दिखी भी थी जब ‘प्री-मानसूनÓ की बारिश पूर्वांचल से लेकर उत्तर भारत के अनेक इलाकों में हुई और लोगों को लूके थपेड़ों से कुछ राहत मिली। लेकिन धीरे-धीरे आसमान से बादल गायब से हो गये और गर्मी अपना प्रचंड रूप दिखाने लगी, जबकि इस वक्त खेती बाड़ी के लिए भी बारिश बेहद जरूरी है। मौसम विभाग का अनुमान है कि फिलहाल अगले दो-चार दिनों में बारिश के कोई आसार नहीं हैं। यानी गर्मी का यह प्रचंड रूप यूं ही सतायगा। उधर, एक संभावना यह भी जतायी जा रही है कि धूल भरी आंधी, चढ़ते पारे को थोड़ा नीचे लेकर आयगी, लेकिन इससे बहुत ज्यादा राहत के आसार नहीं हैं। मानसून की बेरुखी के चलते रिमझिम फुहारों के इस मौसम में आसमान से आग बरस रही है और गर्मी का प्रचंड रूप देखने को मिल रहा है। भीषण गर्मी के कारण एसी, कूलर दिन-रात चल रहे हैं, जिसके चलते बिजली की मांग में जबरदस्त उछाल आ रहा है। बताया जा रहा है कि पूरे देश में बिजली की मांग अपने उच्चतम स्तर तक पहुंच गयी है। इस वक्त बिजली की मांग कोरोना महामारी से पहले के स्तर तक पहुंच गयी है। हालांकि इसका एक अच्छा संकेत यह माना जा रहा है कि उद्योग-धंधों के शुरू होने के कारण बिजली की मांग बढ़ी है। उद्योग-धंधों में बिजली की खपत तो ठीक है, लेकिन मौसम की बेरुखी से अभी लोगों को दो-चार होना ही पड़ रहा है। एक तो बारिश नहीं हो रही और ऊपर से भारी पावर कट इस दोहरी मुसीबत में आम जनता परेशान है। खास तौर पर पंजाब में बिजली का संकट ज्यादा गहराया है। यहां कई घंटों तक बिजली न आने से लोग गुस्से में हैं और जगह-जगह प्रदर्शन कर रहे हैं। पहले एक-दो घंटे का कट लगाया गया, जिसे अब तीन से चार घंटे तक कर दिया गया है। इस पावर कट से परेशान लोग सड़कों पर उतर आये। पंजाब में बिजली की भारी कमी का आलम यह है कि पंजाब स्टेट पावर कारपोरेशन लिमिटेड (पीएसपीसीएल) ने दो दिनों का औद्योगिक साप्ताहिक अवकाश लागू कर दिया है। यानी औद्योगिक इकाइयों को दो दिन काम बंद रखना होगा। यही नहीं, पावरकॉम ने अपील की है, प्रदेश के सारे सरकारी विभाग, बोर्ड और कारपोरेशन दो-तीन दिन एसी बंद रखें। पीएसपीसीएल की ओर से यह भी कहा गया कि दफ्तरों में लोग गैर-जरूरी बिजली के उपकरण न चलायें और जितना संभव हो आगामी तीन दिन तक बिजली बचायें। भीषण गर्मी के दौरान पावर कट के कारण आमजन का गुस्सा फूटने की स्थिति को समझा जा सकता है। उत्तर भारत के कई शहरों से पावर कट से परेशान लोग प्रदर्शन कर रहे हैं। उत्तर भारत में भीषण गर्मी से जहां बिजली की खपत बढ़ी है। वहीं शेष भारत में बिजली की खपत सामान्य या फिर कम हुई है। कोरोना महामारी के कारण लागू प्रतिबंधों के चलते इस साल अप्रैल, मई और जून में वाणिज्यिक तथा औद्योगिक गतिविधियां सुस्त रहीं, जिसके कारण बिजली की खपत में कमी हुई। केंद्रीय बिजली मंत्रालय के आंकड़ों के अनुसार इस साल जून में बिजली की कुल खपत १०६.४८ अरब यूनिट थी, जबकि पिछले साल इसी महीने में खपत ११७.९८ अरब यूनिट थी। वहीं मई में बिजली की खपत १०२.१८ अरब यूनिट थी। आंकड़ों से पता चला है कि अप्रैल में बिजली की खपत २३.२१ प्रतिशत घटकर ८४.५५ अरब यूनिट रह गयी थी। विशेषज्ञ ने उम्मीद जतायी कि अगस्त तक बिजली की खपत या मांग सामान्य स्तर पर आ जायगी। उत्तर भारत की तमाम राज्य सरकारों को चाहिए कि इसके लिए तत्काल उपाय करे। वैसे भी इस मौसम में बिजली की मांग बढ़ती ही है, इसलिए पहले से ऐसी व्यवस्था होनी चाहिए कि बिजली की मांग और आपूर्ति में बहुत ज्यादा अंतर न हो, क्योंकि अंतर जितना बढ़ेगा, आपूर्ति में उतनी ही कटौती करनी पड़ेगी। इसलिए सरकार को बहुत संजीदगी से इंतजाम करना चाहिए। इसके साथ ही जनता की भी जिम्मेदारी है कि बिजली का इस्तेमाल जरूरत के हिसाब से ही करे।", 
  "Topic81": "भारतीय जनसंचार संस्थान यानी आईआईएमसी का यह विश्वसनीय सर्वे समवेत रूप से विदेशी मीडिया संस्थानों खासकर बीबीसी, इकोनोमिस्ट, द गार्डियन, वाशिंगटन पोस्ट, न्यूयॉर्क टाइम्स, सीएनएन की पक्षपातपूर्ण, झूठी रिपोर्टिंग को आमजन की दृष्टि में भी कटघरे में खड़ा कर रहा है। नैतिक मापदंडों पर जन्मना दोहरेपन का शिकार पश्चिमी मीडिया कोविड-१९ को लेकर कैसे निष्पक्षता और ईमानदारी का अबलंबन कर पाता। आईआईएमसी के सर्वेक्षण और शोध-विमर्श से एक बात और स्पष्ट होती है कि पश्चिमी जगत आज भी हमारे देश की छवि सांप-सपेरे, जादू-टोने वाले देश से बाहर मानने के लिए तैयार नहीं है। सत्तर के दशक की तीसरी दुनिया या अल्पविकसित देशों में भारत को पिछड़ा देश माना जाता था उसी अधिमान्यता पर पश्चिमी बौद्धिक जगत आज भी खड़ा है। चंद्रयान और गगनयान जैसे विज्ञान और तकनीकी सम्पन्न नवाचार हो या फार्मा इंडस्ट्री में हमारी बादशाहत पश्चिम इसे मान्यता देने को आज भी राजी नहीं है। कोरोना की पहली लहर में जिस प्रमाणिकता से हमने दुनिया को मिसाल पेश की उसका कोई सकारात्मक उल्लेख विदेशी मीडिया संस्थानों में नजर नहीं आया। इस दौर में ब्रिटेन, अमेरिका, स्पेन, इटली, जर्मनी, आस्ट्रेलिया जैसे धनीमानी राष्ट्र पस्त हो चुके थे। इस नाकामी को प्रमुखता से उठाने की जगह इन मीडिया हाउस ने भारत में प्रवासी मजदूरों को पहले पन्ने पर जगह दी। तब जबकि डब्लूएचओ भारतीय कोविड प्रबंधन मॉडल को सराहा रहा था। कोविड की दूसरी लहरने भारत में अप्रत्याशित रूप से व्यापक जनहानि की परिस्थिति निर्मित की इससे इनकार नहीं किया जा सकता है लेकिन इस दूसरी लहर में मानो पश्चिमी मीडिया को भारत के विरुद्ध आपदा में अवसर मिल गया हो। इस दौरान बीबीसी, न्यूयॉर्क टाइम्स, वाशिंगटन पोस्ट जैसे संस्थानों ने अस्पतालों, श्मसानों से लेकर गंगा में जल समाधि से जुड़ी अतिरंजित, डरावनी और भया उत्पन्न करनेवाली रिपोर्ट प्रकाशित की है। इन खबरों से साबित होता है कि पश्चिमी मीडिया किस हद दर्जे की दुराग्रही एवं औपनिवेशिक मानसिकता की ग्रन्थि से पीडि़त है। अमेरिका में जब ९/११ की आतंकी घटना हुई थी तब न्यूयार्क टाइम्स, वाशिंगटन पोस्ट और बीबीसी ने खून का एक कतरा भी नहीं दिखाने का निर्णय लिया था। तर्क यह दिया गया कि सचाई और जवाबदेही मिलकर पत्रकारिता को निष्पक्ष बनाते हैं इसलिए मृतकों के परिजनों के प्रति जवाबदेही और समाज को भयादोहित होने से बचाने के लिए ऐसा किया जा रहा है। भारत का मामला बनते ही यह जवाबदेही और निष्पक्षता खूंटी पर टांग दी गयी। हमारे लोकजीवन में भी अंतिम संस्कार बेहद ही संवेदनशील मामला होता है। क्या जिन तस्वीरों को विदेशी अखबारों ने पहले पन्ने पर जलती लाशों के रूप में छापा वह जवाबदेही के आदर्श पर खरी कही जा सकती थीं। एक विदेशी फोटो एजेंसी ने तो भारत में अंतिम संस्कार की तस्वीरों को बकायदा २३ हजार की बोली लगाकर बेचा है। आईआईएमसी का शोध बताता है कि कोविड-१९ के मामले में मार्च २०२० से जून २०२१ के मध्य करीब ७०० रिपोर्टस गार्डियन, वाशिंगटन पोस्ट, बीबीसी, अलजजीरा, फॉक्स न्यूज, न्यूयार्क टाइम्स, द इकोनोमिस्ट, सीएनएन जैसे संस्थानों में छपी है। यह सभी खबरें भारतीय समाज में भय निर्मित करने वाली, अतिरंजित, अनावश्यक आलोचनाओं एवं मैदानी तथ्यों से परे थी। यानी जिस जवाबदेही और सचाई के युग्म की बातें पश्चिमी मीडिया द्वारा अपने देशों में रिपोर्टिंग के लिए कही जातीं हैं वह भारत के मामले में खुद के ऊपर लागू नहीं की गयीं। शरारती मानसिकता के उद्देश्य से दूसरी लहर में संक्रमितों एवं मृतकों के आंकड़े हेडलाइन में सजाये गये। बीबीसी की कुल रिपोर्टस में से ९८ फीसदी समाज को भयादोहित और उपचार प्रविधियों से लेकर वैक्सीनेशन के प्रति समाज में भ्रम फैलाने वाली रही हैं। संक्रमितों के आंकड़े बड़ी चालाकी से बदनामी के उद्देश्य से पेश किये गये। मसलन ७ सितंबर २०२० को बीबीसी ने हैडिंग लगायी भारत ने ब्राजील को पछाड़ा। अब ध्यान देने वाली बात यह है कि भारत की आबादी ब्राजील से छह गुना है। यानी हमारी कुल आबादी के तथ्य को दरकिनार कर दहशत फैलाने में बीबीसी जैसे मीडिया हाउस अग्रणी रहे। यूरोप में कुल ४८ देश है जहां साढ़े पांच करोड़ लोग कोविड से संक्रमित हुए और अबतक करीब ११ लाख की मौत हो चुकीं है। इन सभी ४८ देशों की आबादी मिलाकर ७५ करोड़ है। उत्तरी अमेरिका के ३९ मुल्कों को मिला दिया जाय तो इन ८७ देशों की सम्मिलित आबादी १३४ करोड़ होती है। यानी दुनिया के ८७ देशों से अधिक लोग भारत में रहते है इसके बाबजूद संक्रमित और मृतकों की संख्या इन देशों से आज भी हमारे यहां कम है। ८७ देशों की आबादी को समेटे हुए विविधताओं से भरे भारत में किसी एक कोने की घटना को भी पश्चिमी जगत ने सामान्यीकरण की तरह पेश करने में बेशर्मी की सीमाएं लांघ दी। गंगा के तटों पर लाशों के फोटो या मुक्तिधामों पर सामूहिक संस्कारों को ऐसे दिखाया गया मानों भारत में लाशों के सिवाय कुछ भी अच्छा नहीं है। बेशक वह दु:खद और कल्पना से परे कालखंड था लेकिन यह भी सच है कि अमेरिका, स्पेन, इटली, इंग्लैंड में भी इससे बुरे हालात थे। लेकिन फरवरी २०२० से जुलाई २०२१ तक यदि पश्चिमी मीडिया हाउसों की कोविड से जुड़ी स्थानीय खबरों को सिलसिलेबार देखा जाय तो पत्रकारिता के एथिक्स के नाम पर दोगला और दोहरापन स्वंयसिद्ध है। करीब ७०० स्टोरीज को गहराई से विश्लेषित किया जाय तो विदेशी मीडिया का यह स्थायी दुराग्रह भाव १५ अगस्त को प्रधान मंत्री मोदी के उस एलान के बाद और भी आक्रमक हो गया जिसमें उन्होंने वैक्सीन उत्पादन और वेक्सीनेशन की कार्ययोजना का खाका विश्व के सामने रखा। यह कोविड की पहली लहर पर मोदी के परिणामोन्मुखी प्रयासों को वैश्विक अधिमान्यताका दौर भी था। इस आक्रमकता का आधार इसलिए भी बना क्योंकि तबतक यूरोप और उत्तरी अमेरिका के धनीमानी और सर्वोत्कृष्ठ स्वास्थ्य सेवा तंत्र वाले मुल्क कोरोना से हाहाकार कर रहे थे। दुर्भाग्य से दूसरी लहर में भारतीय व्यवस्था और प्रशासन तंत्र लडख़ड़ाया यह तथ्य है लेकिन यह भी समानान्तर तथ्य था कि भारत संक्रमण और मौतों के मामले में जनसंख्या के पैरामीटर्स पर आज भी दुनिया में विकसित राष्ट्रों से पीछे है। किसी मीडिया हाउस ने कभी यह नहीं बताया कि भारत में दुनिया का हर छठा आदमी निवास करता है इसके बाबजूद कोविड में भारतीय स्वास्थ्य तंत्र ने बहुत अच्छा काम भी किया है। भारत में प्रति मिलियन आबादी पर मौत का आंकड़ा २८७ है वहीं रूसमें यह संख्या २०२१, अमेरिका में १८५७, ब्रिटेन में १८९९, इटली में २०२५, पेरू में ५७६५, जर्मनी में १०१२, कनाडा में ६४९ दर्ज किया जा रहा है। इस सांख्यिकीय सचाई को पूरी तरह से पश्चिमी मीडिया हाउस छिपाये हुए है।", 
  "Topic82": "समान नागरिक संहिता का मतलब धर्म और वर्ग आदि से ऊपर उठकर पूरे देश में एक समान कानून लागू करने से होता है। समान नागरिक संहिता लागू होने से पूरे देश में शादी, तलाक, उत्तराधिकार और गोद लेने जैसे सामाजिक मुद्दे सभी एक समान कानून के अंतर्गत आ जाते हैं। इसमें धर्म के आधार पर कोई अलग कोर्ट या अलग व्यवस्था नहीं होती। समान नागरिक संहिता का विरोध करनेवालों का कहना है कि यह सभी धर्मों पर हिन्दू कानून को लागू करने जैसा है। भारतीय संविधान का अनुच्छेद २५, जो किसी भी धर्म को मानने और प्रचार की स्वतंत्रता को संरक्षित करता है, भारतीय संविधान के अनुच्छेद १४ में निहित समानता की अवधारणा के विरुद्ध है। वहीं सेक्युलर देश में पर्सनल लॉ में दखलंदाजी नहीं होना चाहिए। समान नागरिक संहिता बने तो धार्मिक स्वतंत्रता का ध्यान रखा जाय। दुनिया के तमाम देशों अमेरिका, आयरलैंड, पाकिस्तान, बंगलादेश, मलयेशिया, तुर्की, इंडोनेशिया, सूडान, इजिप्ट, जैसे कई देश हैं, जिन्होंने समान नागरिक संहिता लागू किया है। इनमेंसे कुछ देशों की समान नागरिक संहिता से तमाम मानवाधिकार संघटन सहमत नहीं हैं। इतिहास में झांके तो वर्ष १७२२ में भारत में ब्रिटिश हुकूमत के गवर्नर जनरल वॉरेन हेस्टिंग्स ने न्यायिक सुधारों की शुरुआत की और शादी-निकाह, उत्तराधिकार और अन्य धार्मिक मामलों में आदेश जारी किया था। १९४७ में भारत स्वतंत्र राष्ट्र बना तो उसके प्रथम प्रधानमंत्री जवाहरलाल नेहरू और प्रथम कानूनमंत्री डा. भीमराव अंबेडकर ने समान नागरिक संहिता लागू करने की कोशिशें कीं। उससे पहले संविधान सभा में इस मुद्दे पर बहसों के दौरान अंबेडकर को उग्र विरोध झेलना पड़ा था। समान नागरिक संहिता के विरोधियों ने संविधान के अनुच्छेद २५ के तहत धार्मिक आजादी के अधिकार का उल्लंघन करार दिया, जबकि संहिता के पक्षधर अनुच्छेद १४-१५ के तहत नागरिकों की समानता के अधिकार का हवाला दे रहे थे। विवाद की स्थिति में तब अनुच्छेद ४४ के तहत नीति-निर्देशक तत्वों में इसे भी रख दिया गया। राज्य की सत्ता को अधिकार दिया गया कि वह समान नागरिक संहिता लागू करेगी। तत्कालीन प्रधान मंत्री नेहरू हिंदू कोड बिल तक ही सीमित रहे और उसे लागू कराया। उसकी परिधि में सिख, जैन, बौद्ध आदि को भी रखा गया। नतीजा यह हुआ कि देश में द्विपत्नी और बहुपत्नी सरीखी कुप्रथाओं को समाप्त किया जा सका।  १९८५ के एक विशेष केस के जरिये सर्वोच्च न्यायालय ने संहिता का मामला उठाया। उसके बाद कई संदर्भों में समान नागरिक संहिता लागू करने का आग्रह करता रहा। २०१६ में राष्ट्रीय विधि आयोग ने भी एक मसविदा जारी किया। अंतत: उसके निष्कर्ष क्या रहे, इसकी पुष्ट जानकारी आजतक नहीं है। राजनीतिक तौर पर समान नागरिक संहिता का मुद्दा आरएसएस और जनसंघ के अहम मुद्दों में शामिल रहा है। यह दीगर है कि इस मुद्दे पर उन्हें पर्याप्त जनमत का समर्थन नहीं मिला अथवा उन्होंने शिद्दत से जन-समर्थन जुटाने की कोशिशें ही नहीं कीं। अब दिल्ली उच्च न्यायालय की न्यायाधीश प्रतिभा एम. सिंह की टिप्पणी के बाद एक बार फिर यह मुद्दा गरमा उठा है। सवाल हिंदू और मुसलमान का धार्मिक आजादी का नहीं है, बल्कि बुनियादी सरोकार यह है कि एक संप्रभु राष्ट्र में, एक ही समान कानून की व्यवस्था क्यों नहीं है? अलग-अलग धर्मों, जातियों, संप्रदायों से लेकर कबीलों तक अपने-अपने पर्सनल लॉ हैं। क्या यही भारत की अनेकता में एकता की संवैधानिक स्थिति है? न्यायाधीश का मानना है कि आधुनिक भारतीय समाज एकरूप होता जा रहा है। धर्म, जाति और समुदाय के पारंपरिक अवरोध समाप्त हो रहे हैं। समाज में तेजी से हो रहे बदलाव की वजह से अंतरधार्मिक और अंतरजातीय विवाह या तलाक में परेशानियां हो रही हैं। युवा पीढ़ी को इन दिक्कतों का सामना न करना पड़े, लिहाजा समान नागरिक संहिता का होना जरूरी है। न्यायाधीश ने यह भी कहा कि फैसले की प्रति केंद्रीय कानून मंत्रालय को भेजी जाय, ताकि वह विचार कर सके। समान नागरिक संहिता लागू करने का यह सबसे माकूल वक्त है। एक अहम विषय सरकार और संसद के सामने पेश किया गया है। उसे धार्मिक आजादी के लबादे में वे ही विरोध कर रहे हैं, जो कानूनन चार पत्नियां रख सकते हैंं। यदि एक देश और एक ही राशन कार्ड और चुनाव के विमर्श चल सकते हैं और वह कानूनी व्यवस्था भी बन सकती है तो सभी नागरिकों, धार्मिक-मजहबी समुदायों के लिए एक ही कानून लागू क्यों नहीं किया जा सकता? सवाल यह भी है कि आखिरकार समान नागरिक संहिता की जरूरत क्या है। विषय विशेषज्ञों की राय में अलग-अलग धर्मों के अलग कानून से न्यायपालिका पर बोझ पड़ता है। समान नागरिक संहिता लागू होने से इस परेशानी से निजात मिलेगी और अदालतों में वर्षों से लंबित पड़े मामलों के फैसले जल्द होंगे। शादी, तलाक, गोद लेना और जायदाद के बंटवारे में सबके लिए एक जैसा कानून होगा फिर चाहे वह किसी भी धर्म का क्यों न हो। वर्तमान में हर धर्म के लोग इन मामलों का निबटारा अपने पर्सनल लॉ यानी निजी कानूनों के तहत करते हैं। समान नागरिक संहिता की अवधारणा है कि इससे सभी के लिए कानून में एक समानता से राष्ट्रीय एकता मजबूत होगी। देश में हर भारतीय पर एक समान कानून लागू होने से देश की राजनीति में भी सुधार की उम्मीद है। समान संहिता विवाह, विरासत और उत्तराधिकार समेत विभिन्न मुद्दों से संबंधित जटिल कानूनों को सरल बनायगी। परिणामस्वरूप समान नागरिक कानून सभी नागरिकों पर लागू होंगे। यदि समान नागरिक संहिता को लागू किया जाता है तो वर्तमान में मौजूद सभी व्यक्तिगत कानून समाप्त हो जायंगे, जिससे उन कानूनों में मौजूद लैंगिक पक्षपात की समस्या से भी निबटा जा सकेगा। समान नागरिक संहिता का उद्देश्य महिलाओं और धार्मिक अल्पसंख्यकों सहित संवेदनशील वर्गों को सामाजिक सुरक्षा प्रदान करना है, जबकि एकरूपता से देश में राष्ट्रवादी भावना को भी बल मिलेगा। वहीं भारतीय संविधान की प्रस्तावना में धर्मनिरपेक्ष शब्द सन्निहित है और एक धर्मनिरपेक्ष गणराज्य को धार्मिक प्रथाओं के आधार पर विभेदित नियमों के बजाय सभी नागरिकों के लिए एक समान कानून बनाना चाहिए। इसमें कोई संदेह नहीं कि देश का संचालन संविधान से ही होगा। तीन तलाक के खिलाफ भी संसद ने बिल पारित कर कानून बनाया है। एक सड़ी-गली परंपरा खत्म हुई है और औरत का शोषण भी लगभग समाप्त हो रहा है, क्योंकि तीन तलाक कहने वाला अब अपराधी होगा। फिलहाल यह सांस्कृतिक और संवैधानिक बदलाव कोई न्यायाधीश तो कर नहीं सकता, वह सुझाव के जरिये आग्रह कर सकता है, कानून या संवैधानिक संशोधन तो संसद को करना है। अब इस विषय पर राष्ट्रीय स्तर पर विमर्श करके एक साझा निर्णायक निष्कर्ष तक पहुंचना ही चाहिए।", 
  "Topic83": "जम्मू में वायुसेना अड्डे पर आतंकियों ने ड्रोन हमले की जांच राष्ट्रीय जांच एजेन्सी (एनआईए) कर रही है। जांच के जो प्रारंभिक संकेत मिल रहे हैं, उसके अनुसार यह स्पष्ट हो गया है कि इस हमले के पीछे पाकिस्तान का ही हाथ है। पाकिस्तान पर संदेह करने के पर्याप्त आधार हैं। पाकिस्तान ने आतंकी गतिविधियों को अंजाम देने के लिए अब हथियारबंद ड्रोन से हमला करने का नया तरीका ढूंढ़ लिया है। यह बात सही है कि बिना चीन की मदद के पाकिस्तान अकेले अपने बूते, इस तरह का दुस्साहसिक कार्य नहीं कर सकता। चीन को यह पता है कि उसे सिर्फ भारत ही टक्कर दे सकता है। इसलिए वह पाकिस्तान को उकसाकर भारत में खुराफात कराता रहता है। चीन ने पाकिस्तान को भारी संख्या में ड्रोन मुहैया कराया है। इस बात की आशंका है कि चीन द्वारा उपलब्ध कराये गये ड्रोन को पाकिस्तान जम्मू-कश्मीर में सक्रिय अपने आतंकवादियों तक पहुंचा कर इस हमले को अंजाम दिया हो। यह स्पष्ट है कि सुरक्षा बलों की सख्ती के कारण, पाकिस्तान सीमा पार से आतंकवादियों की भारतीय क्षेत्र में घुसपैठ नहीं करा पा रहा है, इसलिए उसने नया तरीका इजाद करके ड्रोन के जरिये हमला कराना शुरू किया है। यह तथ्य है कि सबसे अधिक ड्रोन का इस्तेमाल पाकिस्तान में होता है। अमेरिका तो तालिबानियों के खिलाफ ड्रोन से हमला करने के लिए पाकिस्तान की हवाईपट्टी का धड़ल्ले से इस्तेमाल करता रहा है। बताते हैं कि अमेरिका ड्रोन से हमला करके अबतक वहां हजारों लोगों का सफाया कर चुका है। जाहिर है कि दुश्मन के ठिकानों पर हमले के लिए हथियार बंद ड्रोन आतंकवादियों के लिए अब सबसे आसान, सस्ता और सुरक्षित माध्यम बन चुका है। आतंकी तत्वों द्वारा ड्रोन के इस्तेमाल किये जाने की कई वजहें हैं। पहली बात यह लड़ाकू विमानों की तुलना में काफी सस्ते हैं। चीन द्वारा निर्मित ड्रोन करीब २५ किमी तक दस किलो वजन के हथियार या विस्फोटकों के साथ आसानी से उड़ सकते हैं। आकार में छोटे होने और ३०० फीट से कम ऊंचाई पर उडऩे के कारण ड्रोन रडार की जद में नहीं आते। इसके अलावा यह आवाज नहीं करते और रात के समय किसी को दिखाई भी नहीं पड़ते। इन्हीं सब खूबियों के कारण आतंकी तत्व पैसा, विस्फोटक, मादक द्रव्य और हथियार पहुंचाने के लिए अब ड्रोन का इस्तेमाल कर रहे हैं। ड्रोन की एक खासियत यह भी है कि दुश्मन देश द्वारा पकड़े जाने या मार गिराये जाने की स्थिति में इनकी शिनाख्त कर पाना मुश्किल होता है। मतलब ड्रोन किसने भेजा। कहां से आया। किस उद्देश्य से भेजा गया। यह सभी जानकारियां हासिल करना कठिन हो जाता है। यह स्पष्ट है कि पाकिस्तान आतंकवादी संघटनों लश्कर-ए-तैयबा और जैश-ए-मोहम्मद को अपने यहां ड्रोन का बाकायदा प्रशिक्षण दे रहा है। उसके प्रशिक्षित गुर्गे ड्रोन उड़ाने, ग्लोबल पोजिशनिंग सिस्टम (जीपीएस) लगाने और हथियार गिराने में माहिर हैं। पाकिस्तान ने अपने इन्हीं प्रशिक्षित आतंकियों के जरिये जम्मू में हमला कराया। जम्मू हमले में क्वाड काप्टर्स ड्रोन का इस्तेमाल किया गया। गौरतलब है कि जम्मू में ड्रोन के जरिये किये गये आतंकी हमले की यह पहली घटना है। अगस्त २०२० में ड्रोन से हमले की चेतावनी मिली थी। हाल के वर्षों में भारत के सीमावर्ती इलाकों में ड्रोन से हथियार गिराने की कई घटनाएं सामने आयी हैं। पिछले दो वर्षों में भारतीय सीमा क्षेत्र में करीब ३०० ड्रोन मंडराते हुए देखे गये। इसमें से सुरक्षा बलों ने कइयों को गोलीबारी करके खदेड़ दिया था। १३ अगस्त, २०१९ को पंजाब पुलिस ने अमृतसर के एक गांव से दुर्घटना ग्रस्त ड्रोन बरामद किया। २२ सितंबर, २०१९ को पंजाब के तरनतारण से गिरफ्तार आतंकियों ने पुलिस से पूछताछ में स्वीकार किया कि ९ से १६ सितंबर २०१९ के बीच पाकिस्तान के आठ ड्रोन विमानों के जरिये पंजाब में हथियार उतारे गये थे। २० जून, २०२० को जम्मू-कश्मीर के कठुआ में जासूसी कर रहे एक ड्रोन को सीमा सुरक्षा बल ने मार गिराया। १९ सितंबर, २०२० को जम्मू-कश्मीर पुलिस ने ड्रोन के जरिये हथियार हासिल करने वाले तीन आतंकवादियों को गिरफ्तार किया। २२ सितंबर, २०२० को कश्मीर के अखनूर सेक्टर से पुलिस ने सीमा पार से ड्रोन के जरिये भेजे गये हथियारों को जब्त किया। यह सच है कि भारत के पास बड़े लड़ाकू विमानों की टोह के लिए रडार है, लेकिन छोटे आकार के ड्रोन जो आम तौर पर कम ऊंचाईपर उड़ते हैं, उनपर नजर रखने के लिए अभी तक कोई प्रभावी प्रणाली विकसित नहीं हो सकी है। डीआरडीओ सहित अन्य एजेंसियों के पास जो एंटी ड्रोन सिस्टम है, वह सभी रडार आधारित हैं। इनसे बड़े विमानों की टोह तो ली जा सकती है, लेकिन छोटे आकार के ड्रोन इसकी जद में नहीं आते। इसलिए छोटे ड्रोन रडार की नजर से अक्सर बच निकलते हैं। जम्मू के मामले में ऐसा ही हुआ। यह अच्छा हुआ कि इस मामले को भारत ने संयुक्त राष्ट्र में उठाकर पाकिस्तान को कठघरे में खड़ा करने का सार्थक प्रयास किया है। भारत ने वैश्विक समुदाय से सामरिक और व्यावसायिक प्रतिष्ठानों की सुरक्षा को लेकर अपनी चिंता प्रकट करते हुए पाकिस्तान पर उसके यहां सक्रिय आतंकवादी संघटनों के खिलाफ ठोस काररवाई करने का दबाव बनाने का आग्रह किया है। पाकिस्तान इतना ढीठ हो गया है कि उसके ऊपर कोई दबाव काम नहीं आ रहा। भारत लगभग सभी स्तरों पर उसके खिलाफ अपना विरोध दर्ज करा चुका है, इसके बावजूद अब भी भारतीय इलाकों में उसके ड्रोन लगातार मंडराते दिख रहे हैं। गौरतलब है कि जम्मू-कश्मीर में राजनीतिक प्रक्रिया शुरू करने के लिए प्रधान मंत्री नरेंद्र मोदी द्वारा बुलायी गयी नेताओं की बैठक से पाकिस्तान बिलकुल बेचैन हो गया है। वह नहीं चाहता कि भारत में अमन-चैन कायम रहे। गौर से देखें तो इस हमले का समय भी काफी अहम है। इसे संयोग कहें या कुछ और मोदी ने २४ जून को जम्मू-कश्मीर के प्रमुख नेताओं के साथ बैठक की। इस बैठक के बाद एक सकारात्मक माहौल बनाता दिखा। यही नहीं, जम्मू-कश्मीर विधानसभा का चुनाव करवाने और राज्य का दर्जा बहाल करने की चर्चा भी शुरू हो गयी। इस दौरान बदलते माहौल से बौखलाये पाकिस्तान ने २६ जून को हमला करा दिया। यह पाकिस्तान की माहौल बिगाडऩे और जम्मू-कश्मीर से भारत का ध्यान भटकाने की कोशिश है। ताकि जम्मू-कश्मीर में राजनीतिक प्रक्रिया शुरू न की जा सके। इसीलिए अब नया तरीका ढूंढ़ कर वह ड्रोन के जरिये हमला करा रहा है। भारत को इसका कड़ाई से जवाब देना होगा। नि:सन्देह पाकिस्तान द्वारा आतंकी हमले के लिए इजाद किया गया नया तरीका देश के सुरक्षा तंत्र के लिए भी बड़ी चुनौती है। इससे निबटने के लिए भारत को प्रभावी और कारगर रणनीति तैयार करनी होगी। सबसे पहले ऐसी प्रणाली विकसित करने की जरूरत है, जिससे दुश्मन देश से आने वाले छोटे आकार के ड्रोन की टोह ली जा सके, उसे मार गिराया जा सके और इसके लिए जिम्मेदार लोगों तक पहुंच कर उनके खिलाफ कठोर काररवाई की जा सके। प्रभावी जवाबी रणनीति बनाकर धैर्य और सजगता के साथ चौकन्ना रहते हुए पाकिस्तान की कारस्तानियों से बचा जा सकता है।", 
  "Topic84": "सिर्फ दो सप्ताह में ही ९० फीसदी से भी ज्यादा व्यस्क आबादी का वैक्सीनेशन करने वाला भूटान, कड़े निर्णयों की बदौलत न्यूजीलैंड, ज्यादातर आबादी का टीकाकरण होने के कारण चीन तथा पूर्ण रूप से वैक्सीनेशन होने के पश्चात् अमेरिका में भी कई जगह मास्क फ्री हो गयी हैं। अमेरिका में तो सेंटर फॉर डिजीज कंट्रोल एंड प्रिवेंशन द्वारा घोषणा भी की जा चुकी है कि जो लोग पूरी तरह से कोविड वैक्सीन लगवा चुके हैं, उन्हें अब अकेले चलते समय, दौड़ते, लंबी पैदल यात्रा या बाइक चलाते समय बाहर मास्क पहनने की आवश्यकता नहीं है। भारत में अभी करीब एक अरब लोग टीकाकरण से बचे हैं, अबतक करीब २५ करोड़ लोगों को पहली खुराक मिली है जबकि पांच करोड़ के कुछ ज्यादा लोगों को ही दोनों खुराक। वैक्सीन की उपलब्धता में कमी के कारण धीमी गति से हो रहे वैक्सीनेशन से चलते अभी उपरोक्त देशों की भांति कोरोना महामारी से लड़ाई में जीत की घोषणा करने में भारत को लंबा समय लगेगा। ऐसे में समझदारी इसी में है कि कोरोना से सुरक्षा के लिए तमाम अहतियाती कदम उठाये जायं। भले ही अब दूसरी लहर का प्रकोप बेहद कम हो गया है लेकिन जिस प्रकार कोरोना की दूसरी लहर ने भारत में कहर बरपाया और अगले कुछ महीनों में तीसरी लहर का आना भी तय माना जा रहा है, ऐसे में कोरोना से मौतों को रोकने के लिए स्वास्थ्य ढांचे को तीसरी लहर से निबटने के लिए तैयार करने के साथ लोगों को भी कोरोना के प्रसार को रोकने के लिए सचेत रहना होगा। जगह-जगह लाकडाउन खुलते ही बाजारों में उमड़ती भारी भीड़ तथा हर कहीं कोरोना प्रोटोकाल के टूटते नियमों को देखते हुए कोरोना की अगली लहर को लेकर चिंता बढऩे लगी है। हाल में दिल्ली हाईकोर्ट ने तो इसका स्वत: संज्ञान लेते हुए इन हालातों पर गहरी चिंता जताते हुए कहा भी है कि यदि ऐसे ही सब चलता रहा तो कोरोना की तीसरी लहर को बढ़ावा मिलेगा और फिर भगवान ही हमें बचा पायगा। केन्द्र सरकार के प्रधान वैज्ञानिक सलाहकार के विजय राघवन के अनुसार भारत में कोरोना वायरस के संक्रमण की इतनी भीषण और लंबी दूसरी लहर की तीव्रता का पूर्वानुमान नहीं लगाया जा सका था। उनके मुताबिक ऐसी दूसरी लहर प्राय: पहले की तुलना में छोटी होती है और ऐसी ही दूसरी लहर की उम्मीद थी लेकिन कई छोटी-छोटी चीजों ने मिलकर इसे बड़ा बना दिया। दरअसल हमने परिस्थितियों को काफी हल्के में लिया, जिससे वायरस को फैलने का मौका मिल गया। कोरोना की पहली लहर के बाद जैसे ही बचाव के कदमों में ढिलाई बरती गयी, संक्रमण फिर से फैलना शुरू हुआ, जो दूसरी खतरनाक लहर के रूप में सामने आया। जब तक हम नयी इम्युनिटी तक पहुंचते, तब तक कई लोगों में नये म्यूटेंट का संक्रमण फैल गया। अब केन्द्रीय स्वास्थ्यमंत्री डा. हर्षवर्धन कह रहे हैं कि पहली लहर के बाद हमने जो ढील दी, वही गलती हम से फिर न हो जाय। प्रधान मंत्री ने भी हाल में लोगों से सतर्क रहने की अपील करते हुए कहा है कि खतरा अभी टला नहीं है क्योंकि कोरोना वायरस अभी देश में मौजूद है और इसके रूप बदलने की संभावना बनी हुई है, इसलिए तमाम सावधानियां बरतें। दूसरी लहर ने देश में बहुत कहर बरपाया है, अनेक परिवारों ने इसकी बहुत बड़ी कीमत चुकाई है और हैरानी की बात है कि लोग इसे इतनी आसानी से भूलकर फिर से पुरानी गलतियों को दोहराते हुए कोरोना की तीसरी लहर के भयावह रूप को न्यौता देते प्रतीत हो रहे हैं। कोरोना की तीसरी लहर को लेकर सामने आ रही नयी चेतावनियों के बाद तो माथे पर चिंता की लकीरें खिंचना स्वाभाविक ही है। दरअसल जहां अबतक लगभग सभी विशेषज्ञों का मानना था कि तीसरी लहर करीब तीन महीने बाद आ सकती है लेकिन दूसरी लहर का भीषण प्रकोप देखने के बाद भी अधिकांश लोग जिस प्रकार फिर से पूरी तरह से लापरवाह और बेफिक्र होकर कोरोना से बचाव के तमाम नियम-कायदे भूल गये हैं, प्रशासन की नाक तले मास्क और सोशल डिस्टेंसिंग की खुलकर धज्जियां उड़ रही हैं, ऐसे में विशेषज्ञों द्वारा अब कहा जाने लगा है कि यदि लापरवाही का यही आलम रहा तो कोरोना की तीसरी लहर अगले छह से आठ सप्ताह में ही आ सकती है। के. विजय राघवन तो पहले ही कह चुके है कि कोरोना की तीसरी लहर का आना तय है, जिसे रोक नहीं सकते। उनका कहना है कि चूंकि सार्स-सीओवी२ और उत्परिवर्तित हो रहा है, इसलिए कोरोना की नयी लहरों के लिए तैयार रहना चाहिए। देश में कोरोना की दूसरी लहर की तीव्रता के प्रमुख कारणों में कोरोना के नये-नये वेरिएंट्स की प्रमुख भूमिका देखी गयी। दरअसल वायरस लगातार अपना रूप बदलता रहता है। हाल में ब्राजील के साओ पाउलो प्रांत में कोरोना वायरस के १९ स्वरूपों की पहचान हुई है। हमारे यहां पिछले दिनों कहर बरपा चुका कोरोना का डेल्टा वेरिएंट दुनिया के ८० देशों में फैल चुका है और इन दिनों इंगलैंड में कहर बरपा रहा है, जहां पिछले ११ दिनों में ही इसके मामले दोगुने हो गये हैं। अब कोरोना के नये स्वरूप डेल्टा प्लस की भी भारत में मौजूदगी दर्ज की जा रही है, जिसे आने वाले दिनों में बड़े खतरे के रूप में देखा जा रहा है। दूसरी लहर का प्रकोप थमने और प्रतिबंधों में ढील के बाद कई राज्यों में मिले कोरोना के इस नये वेरिएंट के कुछ मामले सामने आने के बाद तीसरी लहर से बचने के लिए कोरोना के नियमों का सख्ती से पालन कराना बेहद जरूरी हो गया है। दरअसल वायरस जिस तेजी से अपना स्वरूप बदल रहा है और इसके लगातार नये-नये वेरिएंट्स सामने आ रहे हैं, ऐसे बदलावों के कारण इसके इनसानी कोशिकाओं को संक्रमित करने तथा तेजी से संक्रमण फैलाने की क्षमता काफी बढ़ गयी है। कोरोना संक्रमण की तीसरी लहर के अंतर्गत मौजूदा वायरस के मुकाबले हजार गुना तेजी से फैलनेवाले कोविड के नये-नये स्ट्रेन के मौजूद होने की आशंका जतायी जा रही है। वैज्ञानिकों का कहना है कि फिलहाल यह कह पाना संभव नहीं है कि तीसरी लहर के दौरान कोरोना वायरस के कितने और किस-किस प्रकार के म्यूटेंट हमारे सामने होंगे लेकिन साथ ही उनका यह भी कहना है कि वायरस के भले ही कैसे भी रूप हों, संक्रमण के उसके तरीकों में बड़े बदलाव की संभावना नहीं है। बदलते वायरस के प्रति भी प्रतिक्रिया वही है कि हमें कोविड उचित व्यवहार का पालन करने की आवश्यकता है, जैसे कि मास्क लगाना, सोशल डिस्टेंसिंग रखना, स्वच्छता बनाये रखना, कोई अनावश्यक मुलाकात नहीं करना। दूसरी लहर के दौरान ऑक्सीजन की अबाधित आपूर्ति और आवश्यक दवाईयों की कालाबाजारी सबसे बड़ा संकट बनकर सामने आया, इसलिए तीसरी लहर से प्रभावी तरीके से निबटने के लिए दवाओं तथा ऑक्सीजन जैसी आवश्यक वस्तु के उत्पादन और उनकी अबाधित आपूर्ति की व्यवस्था करने के अलावा हमारे तंत्र को समय रहते अन्य सुविधाओं के लिए भी पूरी मुस्तैदी के साथ काम करना होगा। तीसरी लहर आने की पुष्टि होने के बाद बहुत जरूरी है कि सरकार के प्रमुख वैज्ञानिक सलाहकार की सलाह का उपयुक्त इस्तेमाल करते हुए हम स्वयं को और देश के समूचे तंत्र को उस लहर से निबटने के लिए पूरी तरह तैयार करें, ताकि हमें दूसरी लहर जैसा बड़ा खामियाजा न भुगतना पड़े।", 
  "Topic85": "बारहवां विश्व हिंदी सम्मेलन फिजी के नांदी शहर में आयोजित हो रहा है। पहला विश्व हिंदी सम्मेलन नागपुर में 1975 में आयोजित किया गया था, जिसमें 30 देशों के प्रतिनिधि जुड़े थे। जहां तक विश्व भाषा के रूप में हिंदी की बात है तो 10 जून, 2022 हिंदी सहित भारतीय भाषाओं के लिए एक ऐतिहासिक दिन साबित हुआ। इस दिन संयुक्त राष्ट्र महासभा में पारित बहुभाषावाद संबंधी एक प्रस्ताव में पहली बार हिंदी भाषा का उल्लेख हुआ। प्रस्ताव में बहुभाषावाद को बढ़ावा देने के लिए संयुक्त राष्ट्र की आधिकारिक भाषाओं के अतिरिक्त हिंदी, बांग्ला, उर्दू, पुर्तगाली, स्वाहिली और फारसी को संयुक्त राष्ट्र की सहकारी कामकाज की भाषा के रूप में स्वीकार किया गया। यह संयुक्त राष्ट्र के कामकाज के तरीके में बड़े परिवर्तन का संकेत है। संयुक्त राष्ट्र महासभा की छह आधिकारिक भाषाएं हैं। इनमें अरबी, चीनी (मंदारिन), अंग्रेजी, फ्रेंच, रूसी और स्पेनिश शामिल हैं, किंतु संयुक्त राष्ट्र सचिवालय के कामकाज की दो ही भाषाएं हैं-अंग्रेजी और फ्रेंच। बहुभाषावाद को संयुक्त राष्ट्र के बुनियादी मूल्यों में गिना जाता है। इस संदर्भ में एक फरवरी, 1946 को संयुक्त राष्ट्र महासभा के पहले सत्र में अपनाए गए सुरक्षा परिषद के प्रस्ताव 13(1) का उल्लेख आवश्यक है। इसमें कहा गया था कि संयुक्त राष्ट्र अपने उद्देश्यों को तब तक प्राप्त नहीं कर सकता, जब तक कि दुनिया के लोगों को इसके उद्देश्यों और गतिविधियों के बारे में पूरी जानकारी न हो। भारत इस उद्देश्य की प्राप्ति की राह में संयुक्त राष्ट्र के साथ खड़ा है। 2018 से ही भारत संयुक्त राष्ट्र के वैश्विक संचार विभाग के साथ साझेदारी कर रहा है, जिसका लक्ष्य हिंदी भाषा में संयुक्त राष्ट्र की पहुंच को बढ़ाना और दुनिया भर में हिंदी बोलने वाले लोगों को जोड़ना है। संयुक्त राष्ट्र की वेबसाइट और इसके इंटरनेट मीडिया खातों के माध्यम से हिंदी में संयुक्त राष्ट्र के समाचार पहले से ही प्रसारित किए जा रहे हैं। यह भी एक तथ्य है कि हिंदी, बांग्ला और उर्दू बोलने वालों की कुल संख्या मंदारिन बोलने वालों से अधिक है। इन भारतीय भाषाओं को स्वीकार करने से संयुक्त राष्ट्र की पहुंच एक अरब आबादी तक सीधे बन गई है, लेकिन ध्यान रहे कि केवल संयुक्त राष्ट्र की आधिकारिक भाषा होने से भारतीय भाषाओं का प्रश्न हल नहीं होता है। हाल में संयुक्त अरब अमीरात की राजधानी अबूधाबी ने ऐतिहासिक फैसला लेते हुए अरबी और अंग्रेजी के बाद हिंदी को अपनी अदालतों में तीसरी आधिकारिक भाषा के रूप में शामिल किया है। यह विश्व में हिंदी को मिल रहे सम्मान की एक और मिसाल है। हिंदी दुनिया में तीसरी सबसे अधिक बोली जाने वाली भाषा है। फिजी में भी हिंदी को आधिकारिक भाषा का दर्जा दिया गया है। नेपाल, मारीशस, त्रिनिदाद एवं टोबैगो और सूरीनाम जैसे देशों में भी हिंदी प्रमुखता से बोली जाती है। हिंदी को विश्व भर में लोकप्रिय बनाने और उसे संयुक्त राष्ट्र की एक आधिकारिक भाषा के तौर पर स्वीकार किए जाने की दिशा में प्रयास भी जारी हैं। इस संबंध में पूर्व विदेश मंत्री सुषमा स्वराज का एक वक्तव्य महत्वपूर्ण है। संसद में एक सवाल के जवाब में उन्होंने कहा था कि संयुक्त राष्ट्र में हिंदी को एक आधिकारिक भाषा बनाने में सबसे बड़ी समस्या संयुक्त राष्ट्र के नियम हैं। संयुक्त राष्ट्र के नियम के अनुसार संगठन के 193 सदस्य देशों के दो तिहाई सदस्यों यानी 129 देशों को हिंदी के लिए वोट करना होगा और इसकी प्रक्रिया के लिए वित्तीय लागत भी साझा करनी होगी। इस वजह से हिंदी को समर्थन करने वाले आर्थिक रूप से कमजोर देश इस प्रक्रिया से दूर भागते हैं। भारत सरकार इस संबंध में फिजी, मारीशस और सूरीनाम जैसे देशों से समर्थन लेने की कोशिश कर रही है, जहां बड़ी संख्या में भारतीय मूल के लोग रहते हैं। जब भारत को इस तरह का समर्थन मिलेगा और समर्थन करने वाले देश वित्तीय बोझ को भी सहने के लिए तैयार हो जाएंगे, तब हिंदी संयुक्त राष्ट्र की आधिकारिक भाषा बन जाएगी। इन सभी विसंगतियों के बीच 2014 के बाद मोदी सरकार ने वैश्विक स्तर पर हिंदी को पहचान दिलाई है। कई अवसरों पर भारतीय नेताओं ने संयुक्त राष्ट्र में हिंदी में अपने वक्तव्य दिए हैं। विश्व मंच पर भारत जितना मजबूत होगा, भारत की भाषाएं भी उतनी ही मुखरता से वैश्विक कार्यव्यवहार, व्यापार और राजनय की भाषा के रूप में उभरेंगी। आज संसद के दोनों सदनों में हिंदी में कामकाज का प्रतिशत बढ़ा है। हिंदीतर भाषाभाषी राज्यों के सांसद संसद में अंग्रेजी के बजाय हिंदी में चर्चा को प्रधानता देते हैं। भारत सरकार के विदेशी दौरे में जाने वाले प्रतिनिधिमंडलों में भी हिंदी में बातचीत की प्रवृत्ति बढ़ी है। अमेरिका की सरकार ने अपने विदेश मंत्रालय की वेबसाइट का हिंदी अनुवाद प्रारंभ किया है। भारत के सर्वोच्च न्यायालय ने हिंदी में याचिका स्वीकार करना प्रारंभ किया है। देश की प्रतिष्ठित प्रौद्योगिकी संस्थाओं आइआइटी, एनआइटी आदि में हिंदी सहित भारतीय भाषाओं के माध्यम से पढ़ाई प्रारंभ हुई है। 15 अगस्त, 2022 को लालकिले की प्राचीर से प्रधानमंत्री नरेन्द्र मोदी ने स्वतंत्रता के अमृतकाल के दौरान हर भारतीय को पांच प्रण लेने का आह्वान किया, जिनमें एक यह भी था कि दासता का कोई चिह्न नहीं रहने देंगे। अगर अंग्रेज शासकों की भाषा अंग्रेजी जारी रहती है तो दासता के भाव से मुक्ति संभव नहीं है। ज्ञान-विज्ञान, अनुसंधान एवं प्रशासन की भाषा, न्याय, शासन और संचार की भाषा अंग्रेजी ही बनी रहती है तो औपनिवेशिक दासता कायम ही रहेगी। पराई भाषा में स्वराज और स्वबोध का वास्तविक रूप में मूर्त होना संभव नहीं है। इसके लिए देश को स्वभाषा को स्वीकार करना पड़ेगा। अपनी सांस्कृतिक भूमि की निर्मिति केवल स्वभाषा से ही संभव है। हिंदी और अन्य भारतीय भाषाओं में कामकाज, विचार-विमर्श गुलामी के सभी दृश्य-अदृश्य बिंबों को मुक्त कर सकता है। भारतीय मेधा को समीक्षात्मक मेधा और सृजनात्मक कल्पना से भर सकता है। ", 
  "Topic86": "जब से तथाकथित सेकुलरवाद की अवधारणा उधार ली गयी, दोमें उक्त विषय को लेकर समस्याएं ही नजर आने लगी तथा धर्मनिरपेक्ष अर्थात् सेकुलर कहलाने को समाज का एक वर्ग ऊटपटांग हरकते करते नजर आने लगा। जो विचार यूरोप से रिलीजन के नाम से जाना गया, भारत में ऐसी कोई चीज थी ही नहीं। हमारे यहां जिसे धर्म कहते थे, वैसा विचार किसी अन्य धर्म, पंथ या सम्प्रदाय में था ही नहीं, इसलिए पश्चिमी भाषाओं में धर्म की अवधारणा को लेकर वास्तव में कोई शब्द नहीं है तथा यूरोपीय सेकुलरिज्म के लिए हमारी भाषा में कोई भी शब्द नहीं मिलता। यूरोप में चौथी से लेकर आठवीं शताब्दी के मध्य चर्च और राज्य के मध्य गहरा सम्बन्ध था। दोनों मिलकर व्यक्ति के इस लोक तथा परलोक पर नियंत्रण रखते थे। चर्च के नाराज होने पर किसी व्यक्ति को जिन्दा जलाने तक की सजा दी जाती थी। राजा मानता था, राजा चर्च की सेवा के लिए है। जब तक यूरोप में ऐसे लोग बचे जो अन्य सम्प्रदाय के थे तब तक चर्च तथा राज्य का गठजोड़ खूब चलता रहा, लेकिन पन्द्रहवीं शताब्दी तक पूरा यूरोप इसाई बन चुका था। अब चर्च के हस्तक्षेप से राजाओं को कठिनाई होने लगी, उसके बाद चर्च की मनमानियों को लेकर यूरोप में जगह-जगह आन्दोलन होने लगे तथा विद्रोह के स्वर उठने लगे, उसी समय यूरोप में अनेक चिन्तक भारत तथा चीन जैसी प्राचीन संस्कृतियों से सम्पर्क में आये, इससे उन्हें मानवता के नये विचार प्राप्त हुए, उससे मतवाद के विरुद्ध वैचारिक विद्रोह का सूत्रपात हुआ। जल्द ही इसाई मतवाद को मैदान छोडऩा पड़ा। अन्तत: १९वीं शताब्दी तक यूरोपीय राज्य चर्च के दबदबे से मुक्त हो गया। स्वतन्त्र भारत में सेकुलर या धर्मनिरपेक्षता का कैसे अनर्थ हुआ, स्वधीनता आन्दोलन के सम्पूर्ण काल में हमारे किसी चिन्तक सामाजिक संघटन या नेता के विचारों में सेकुलर शब्द का प्रयोग नहीं मिलता। फिर स्वतन्त्र भारत में वही शब्द संविधान के ऊपर भी एक तरह का सुपर विधान कैसे बन बैठा। स्वतन्त्रता प्राप्ति के समय हमारे देश में रिलीजन शब्द का अस्तित्व था, जिसकी जकड़ से मुक्ति के लिए सेकुलरिज्म शब्द का प्रादुर्भाव हुआ। हमारे देश में भी चर्च ने गोवा जैसे कुछ राज्यों में शक्ति के प्रयोग से लोगों को घेरे में लेने के लिए हर तरह के प्रयोग किये। इस संदर्भ में ही समझा जा सकता है कि हमारे देश में अन्य धर्म आने से पहले राज्य सत्ताएं स्वाभाविक रूप से ही तथाकथिक सेकुलर रही हैं। वह जानती भी नहीं थी कि ऐसे भी राज्य हो सकते हैं जो बुद्धि-विवेक से परे जबरन कोई मत विश्वास फैलाने का कार्य भी कर सकती है। आजादी के बाद संविधान सभा में कथाकथित धर्मनिरपेक्षता पर खाली चर्चा की गयी, उस समय स्वीकार की गयी संविधान की प्रस्तावना में भी भारत को धर्मनिरपेक्ष के रूप में परिभाषित नहीं किया गया। हालांकि सविधान की बुनियाद उपरोक्त धर्मनिरपेक्षता पर ही टिकी है। हालांकि संवैधानिक प्रावधानों में आश्वस्त किया गया कि नागरिक किसी भी धर्म को मानने या न मानने के लिए स्वतन्त्र होगा। देश के नागरिकों का विवेक तथा तय करने का अधिकार या जबरन दबाने का अधिकार न राज्य के या न ही किसी संस्थान के पास होगा। साथ ही विभिन्न धर्माम्वलम्बियों को कानून के तहत अपनी गतिविधियां चलाने का पूर्ण अधिकार होगा। लेकिन उन्हें संविधान द्वारा निर्धारित कुछ वाजिब प्राविधानों का अनुपालन करना होगा। भारतीय सभ्यता में जो भी धर्म विकसित हुए उनमें कोई धर्मनिरपेक्ष कैसे हो सकता है, उससे अलग होने का तात्पर्य प्रकृति तथा समाज के प्रति दायित्व बोध से नजरें फेर लेना होगा। आजादी के बाद हमारे राजनेताओं की भी सोच थी कि यूरोप तथा अमेरिका की तरह हमें भी आगे बढऩा है तो स्वयं को धर्म से अलग करना पड़ेगा। वास्तव में आज का भी सच यही है। हमने अंग्रेजों से आजादी अवश्य पा ली लेकिन विकास एवं सेकुलरवाद के नाम पर गुलामी को अपना लिया, उन्होंने हमारी निष्ठाओं, परम्पराओं को नष्ट करने के लिए भरपूर कोशिश की, लेकिन देश का एक बड़ा वर्ग उनके विकास के पैमाने के अनुसार गरीब होते हुए भी अपने सभ्यता, आस्था तथा परम्पराओं को लेकर पूरी तरह स्वाभिमानी था। उसने उनके खिलाफ मुक्ति संघर्ष को लेकर सामूहिक चेतना की मुख्य भूमिका थी। अंग्रेजों की गुलामी जिसे समाप्त करने की कोशिश करती रही, लेकिन नाकामयाब रही, लेकिन हमने उसे स्वयं नष्ट कर दिया। हमारा महान सभ्यतावाला देश जिसके बारे में महात्मा गांधी, विवेकानन्द, महर्षि अरविन्द सबने कहा था कि यह उच्च सभ्यता वाला देश अपनी सभ्यता के बदौलत पश्चिम के औद्योगिक सभ्यता से निकले भौतिकवाद की अमानवीयता को रास्ता दिखायेगा। वह स्वयं मानसिक गुलामी तथा बौद्धिक दिवालियेपन का शिकार हो गया। भारतीय सभ्यता में मनुष्य, प्रकृति तथा सम्पूर्ण ब्रह्मांण के बीच सम्बन्ध है। यही धार्मिकता थी। पश्चिम की तरह इसे अलग-अलग नहीं देखा गया। इसलिए हमारा जीवन धार्मिकता तथा सेकुलर के बीच कभी नहीं बंटा। पश्चिम का विकास तथा सेकुलर चिन्तन ने मनुष्य को एक राजनीतिक तथा आर्थिक जीत मान लिया, जबकि भारतीय सभ्यता में मनुष्य को पूर्णता में देखा गया। यही मौलिक अन्तर हमारे नेता आजतक नहीं समझ सके। गांधी जीका बार-बार नाम लेने वाले क्यों नहीं समझ पाते हैं कि उन्होंने पश्चिम की भोगवादी औद्योगिक सभ्यता के विकल्प में स्वराज्य की कल्पना की। जो स्वधर्मपर आधारित थी। एक महान सभ्यता और जीवान्त दृष्टिवाला देश अपने धर्म के मामले पर हीनभावना से ग्रस्त होकर पश्चिम देशों का नकलची बनकर रह गया। अत: हमें यह प्रचार में नहीं जाना चाहिए, धर्मनिरपेक्षता पर खतरा है। हमारे देश के डीएनए में ही कथाकथित धर्मनिरपेक्षता न होकर पंथनिरपेक्षता है। जरा उन देशों को देखें जिनको देखकर हमने सेकुलर की अवधारणा उधार ली है। उनके यहां किस तरह के अमानवीय व्यवहार होते थे तथा आज भी होते हैं। कम्युनिज्म तथा फासिज्म दोनों ही अन्य विचारधाराओं के साथ किस प्रकार जुल्म किये हैं। उन्होंने अपने फैलाव को लेकर एशिया, अफ्रीका, अमेरिका ही नहीं अन्य संस्कृतियों को भी नष्ट करने का यत्न ही नहीं किया, बल्कि किया भी। लातिन अमेरिका में किस तरह आदिवासियों का विनाश किया गया, जिसको सुनकर ही रोंगटे खड़े हो जाते हैं। वहीं दूसरी तरफ धर्मनिरपेक्षता को लेकर भारतीय विचार सर्वधर्म समभाव के रूप में मुखर हुआ। जिससे ऐसे भाव निकलकर आते हैं कोई धर्म बुरा नहीं है। सहिष्णुता तथा सर्वधर्म समभाव कबीर, रैदास, तुकाराम, मीराबाई जैसे निजामुद्दीन औलिया, बाबा फरीद, बुल्लेशाह जैसे सूफी सन्तों तथा उन जैसे अनेक सन्तों से मिली विरासत है। आज हमारे पास ऐसी मिली-जुली विरासत उपलब्ध है जो विभिन्न संस्कृतियों, धार्मिक परम्पराओं से तैयार हुई है। अत: हमें उधार की धर्मनिरपेक्ष (सेकुलर) जैसी संस्कृति की आवश्यकता नहीं है।", 
  "Topic87": "पाकिस्तान बड़ी लुंज-पुंज अवस्था में है। उसकी अर्थव्यवस्था रसातल में है। महंगाई आसमान पर है। खाने-पीने के सामान से लेकर पेट्रोल-डीजल की भारी किल्लत हो गई है। आम जनजीवन बुरी तरह त्रस्त है। तिस पर जिस मुजाहिदीन को पाकिस्तान ने इतने वर्षों तक पाला-पोसा, वही उसे निगलने पर आमादा है। कुछ ही देशों ने अपने अस्तित्व में आने के बाद से स्वयं को आत्मघात की राह पर इस तरह आगे बढ़ाया होगा, जैसा पाकिस्तान ने 1947 के बाद से किया। भारत के प्रति नफरत एवं ईर्ष्या के साथ ही असहिष्णुता की भावना में कमी और मानवीय मूल्यों का अभाव इसकी मुख्य वजह रहीं। फिलहाल अपनी जनता के दुख-दर्द से भी पाकिस्तानी नेताओं के दिल नहीं पसीज रहे। इस माहौल में भी वे अपना आपा खोकर झूठे दिलासे देने में लगे हैं। यही कारण है कि कुछ दिन पहले पाकिस्तानी प्रधानमंत्री शहबाज शरीफ ने शांति-सद्भाव का सुर तो छेड़ा, लेकिन बाद में अपने बयान से पलटी मार गए, ताकि जनता को साध सकें। पहले तो उन्होंने कहा था कि तीन बार भारत से युद्ध करके पाकिस्तान ने ‘अपना सबक सीख लिया’ है और अब वे भारत के साथ शांति चाहते हैं। बाद में उन्होंने परमाणु ताकत की वही पुरानी घुड़की दे डाली। गंभीर आर्थिक संकट में फंसा होने के बावजूद पाकिस्तान जम्मू-कश्मीर की ‘आजादी’ की हास्यास्पद बातें कर रहा है। पांच फरवरी को पाकिस्तानी नेताओं ने न केवल ‘कश्मीर एकजुटता दिवस’ का आयोजन किया, बल्कि नेशनल असेंबली से कश्मीर की ‘आजादी’ का संकल्प भी पारित कराया। क्या आपने दिवालिया होने के कगार पर पहुंचे किसी देश का ऐसा शुतुरमुर्गी रवैया और बड़बोलापन देखा-सुना है? पाकिस्तानी डीप स्टेट ने आरंभ से ही आतंकी तत्वों को खाद-पानी देने का काम किया। पाकिस्तानी सेना, आइएसआइ और राजनीतिक बिरादरी ने आतंकी गतिविधियों के लिए हरसंभव संसाधन उपलब्ध कराए। वे भारत को छद्म युद्ध के जरिये घाव देकर उसे झुकाने की उम्मीद पाले हुए थे। कालांतर में इन आतंकी समूहों ने अपने ही देश में हिंदुओं और भारतीय धरा पर जन्मे अन्य धर्मावलंबियों के अलावा शिया मुस्लिमों और सूफियों जैसे आंतरिक ‘दुश्मनों’ को मारने का अभियान भी छेड़ दिया। तहरीक-ए-तालिबान के उभार से पाकिस्तान को खुद आतंक का कोप झेलना पड़ा। यानी पाकिस्तान ने इतने समय से जिस राक्षस को पाला-पोसा, वही उसे निशाना बनाने लगा है, जो फौजियों-पुलिस कर्मियों को भी नहीं बख्श रहा। पाकिस्तान में आतंक के आकाओं को इसका पहला अनुभव 2014 में पेशावर के उस हमले में हुआ, जिसमें 130 छात्रों और अध्यापकों का कत्ल कर दिया गया था। हालांकि हाल में जो हुआ उसके बारे में सेना और आइएसआइ ने सोचा भी नहीं होगा। एक आत्मघाती हमलावर ने उच्च सुरक्षा वाले पुलिसिया घेरे को धता बताकर एक शिया मस्जिद में धमाका कर दिया, जिसमें 100 से अधिक लोग मारे गए जबकि 220 घायल हुए। अधिकांश मृतक पुलिस कर्मी थे। अब पाकिस्तान के गृहमंत्री राणा सनाउल्ला ने स्वीकार किया मुजाहिदीन का गठन एक भारी भूल थी और समय आ गया है कि अब आतंक के विरुद्ध एकजुट कार्रवाई की जाए। आतंक के साथ पाकिस्तान का रिश्ता बहुत पुराना है। कश्मीर घाटी पर कब्जे के लिए उसने 75 साल पहले घुसपैठियों का सहारा लिया था। फिर 1965 में भारत के विरुद्ध युद्ध छेड़ा। इसके बाद 1971 में पूर्वी पाकिस्तान (अब बांग्लादेश) की जनता ने जब पाकिस्तानी शासन व्यवस्था के विरुद्ध विद्रोह किया तब पाकिस्तान ने भारत की पश्चिमी सीमा पर हमले बोल दिए। इसके बाद 1999 में कारगिल संघर्ष हुआ। इन सभी अवसरों पर भारतीय सैनिकों ने अपने अदम्य साहस एवं अनुकरणीय शौर्य से पाकिस्तान को बुरी तरह पटखनी दी, लेकिन पाकिस्तान अपनी हरकतों से कभी बाज नहीं आया। तब तो हद ही हो गई जब उसने भारतीय लोकतंत्र के प्रतीक संसद भवन पर आतंकी हमला करा दिया। मुंबई की लोकल ट्रेन में 2006 के धमाकों में 200 से अधिक लोग मारे गए। मुंबई ने ही नवंबर 2008 में वह दुर्दांत आतंकी हमला झेला, जिसमें सैकड़ों लोग मारे गए। पाकिस्तान के ऐसे आतंकी इतिहास को देखते हुए उसे विश्व में सबसे विश्वासघाती देश के रूप में याद किया जाएगा। इस कारण वह किसी भी प्रकार की दया या सहायता का पात्र नहीं। भारत की जनता न तो उसे माफ करे और न ही उसे उसकी करतूतें भुलानी चाहिए। मौजूदा मुश्किल से बाहर निकलने के लिए पाकिस्तान अंतरराष्ट्रीय मुद्रा कोष यानी आइएमएफ से गुहार लगा रहा है। आइएमएफ ने कड़ी शर्तें रखी हैं। जैसे उसने सरकार से बिजली दरें बढ़ाने को कहा है। पेट्रोल की दरें बढ़ाने का भी दबाव है जो पहले ही करीब 250 रुपये प्रति लीटर के आसपास हैं। इससे आम जनता की कमर और टूट जाएगी जो पहले ही 50 प्रतिशत के स्तर पर पहुंची महंगाई की दर से परेशान है। आइएमएफ ने यह शर्त भी रखी है कि उसके राहत पैकेज की रकम का इस्तेमाल पाकिस्तान कर्ज अदायगी में नहीं कर सकता। हमें भी पाकिस्तानियों को उनके हाल पर छोड़ देना चाहिए। यूं तो भारत हिंदू बहुसंख्यक राष्ट्र है, मगर वह सदियों से दुश्मन के जाल में फंसता आया है। यही हिंदुओं की एक बड़ी कमजोरी रही है। भारत को दुश्मन के जाल में फंसने से बचना चाहिए। उसे पाकिस्तान द्वारा दिए जख्मों को विस्मृत नहीं करना चाहिए। न ही यह भूलना चाहिए कि आर्थिक रूप से डूबने के बावजूद पाकिस्तान भारत में आतंक को बढ़ावा देने से बाज नहीं आ रहा। पाकिस्तान के लिहाज से एक बुरी बात यह भी है कि अभी भारत में नरेन्द्र मोदी की सरकार है। इस सरकार का रवैया पूर्व की कांग्रेस और गठबंधन सरकारों से अलग है, जिनमें उस बिगड़ैल पड़ोसी देश के प्रति सख्त फैसले लेने का साहस नहीं था जो मित्रता के योग्य ही नहीं है। इसी कारण मोदी सरकार ने दो-टूक कह दिया कि ‘वार्ता और आतंकवाद साथ-साथ नहीं चल सकते।’ स्पष्ट है कि पाकिस्तान को अब मोदी के नेतृत्व वाले नए भारत के साथ ताल बैठानी होगी, जहां अनावश्यक सहानुभूति का कोई भाव नहीं है।", 
  "Topic88": "एक गाँव में बूढ़े दंपत्ति रहा करते थे। संतान न होने के कारण वे दोनों बहुत दुखी थी। वक़्त गुजरता गया और उन्हें अकेलापन काटने लगा। एक दिन बूढ़े आदमी ने बूढ़ी दाई से कहा, “कब तक हम अकेले रहेंगे? अब मन नहीं लगता। घर काटने को दौड़ता है क्यों न हम एक बकरी ले आयें?” “ये तो बहुत अच्छी बात कही तुमने” बूढ़ी दाई ख़ुश होकर बोली। उसी दिन बूढ़ा बाज़ार गया और चार कौड़ी देकर एक बकरी ख़रीद लाया। चार कौड़ी में खरीदने के कारण उन्होंने उस बकरी का नाम “चारकौड़ी” रख दिया। वे दोनों बकरी के घर आने से बहुत ख़ुश थे। उनका अधिकांश समय उसे खिलाने-पिलाने में बीतने लगा। वे कहीं भी जाते, चारकौड़ी उनके साथ जाती। वह उनके परिवार का हिस्सा बन गई थी। लेकिन अधिक लाड़-प्यार का नतीज़ा ये हुआ कि चारकौड़ी मनमानी करने लगी। वह आस-पड़ोस के किसी भी घर में घुस जाती, उनकी बाड़ी की सब्जियाँ खा जाती, जिससे सारे पड़ोसी परेशान होने लगे। अब आये दिन पड़ोसियों की शिकायतें घर आने लगी। बूढ़ा आदमी और बूढ़ी दाई चारकौड़ी की शिकायतें सुन-सुनकर तंग आ गए। एक दिन बूढ़े आदमी ने बूढ़ी दाई से कहा, “इसकी मनमानी बढ़ती जा रही है। इसे जंगल में छोड़ आता हूँ.” बूढ़ी दाई को यह बात जंची नहीं, वह बोली, “इस बेचारी को जंगल में क्या छोड़ना दिन भर घर में रहती है, इसलिए मनमौजी हो गई है। इसे अब राउत के साथ चरने भेज दिया करेंगे। दिन भर जंगल में रहेगी, शाम को घर आ जायेगी। घर पर कम रहेगी, तो किसी को परेशान भी नहीं करेगी” बूढ़ा मान गया और ऊसी दिन राउत से जाकर चारकौड़ी को चराने की बात कर ली। अगले दिन से राउत चारकौड़ी को जंगल में चराने ले जाने लगा। लेकिन कुछ ही दिनों में वह उससे परेशान हो गया, क्योंकि वह उसकी कोई बात नहीं सुनती थी। इधर-उधर भागती रहती थी आखिरकार, उसने उसे चराने से मना कर दिया। अब वह फिर से पूरे दिन घर पर रहने लगी कुछ समय बीता, तो उसने दो बच्चों को जन्म दिया – हिरमिट और खिरमिट। अब तो पड़ोसियों की और आफ़त आ गई, क्योंकि चारकौड़ी के साथ हिरमिट और खिरमिट भी उन्हें तंग करने लगे बूढ़ा आदमी और बूढ़ी दाई परेशान हो गए और उन्होंने चारकौड़ी को उसके बच्चों सहित जंगल में छोड़ दिया। जंगल में चारकौड़ी अपने बच्चों के साथ मज़े से दिन गुजारने लगी। वे दिन भर जंगल में घूमते और फूल, पत्ते खाते और रात में किसी पेड़ के नीचे सो जाते इसी तरह कुछ दिन बीते एक दिन एक बाघिन ने उन्हें जंगल में देख लिया और उसके मुँह से लार टपकने लगी वह हिरमिट और खिरमिट को चट कर जाना चाहती थी चारकौड़ी समझ गई कि बाघिन का इरादा क्या है? वह डर से कांप गई, फिर अपने बच्चों की खातिर हिम्मत कर बाघिन के पास गई और बोली, “प्रणाम दीदी!” चारकौड़ी के मुँह से अपने लिए “दीदी” का संबोधन सुन बाघिन अचंभे में पड़ गई। वह सोचने लगी कि इसने “दीदी” कह दिया, अब इसके बच्चों को कैसे खाऊं? उसने चारकौड़ी से पूछा, “कहाँ रहती हो?” “रहने की कोई जगह नहीं है दीदी” चारकौड़ी बोली, “चल मेरे साथ मेरी मांद के बगल की मांद खाली है वहीं रहना” बाघिन बोली। चारकौड़ी हिरमिट और खिरमिट को लेकर बाघिन के साथ मांद में चली आई वह समझ गई थी कि बाघिन उसके बच्चों को नहीं खायेगी, क्योंकि उसने उसे “दीदी” कहा है वह अपने बच्चों के साथ बाघिन की मांद के पास वाली मांद में ख़ुशी-ख़ुशी रहने लगी लेकिन वह सतर्क रहा करती थी, ना जाने कब बाघिन का मन बदल जाए कुछ दिनों बाद बाघिन ने बच्चे दिए : एक-कांरा और दू- कांरा बच्चे होने के बाद से वह शिकार पर नहीं जा पा रही थी अब भूख के कारण वह बकरी के बच्चों को खाने की योजना बनाने लगी चारकौड़ी ने बाघिन की आँखों को पढ़ लिया था। वह बार-बार उसे ‘दीदी’ पुकारती, ताकि उसका मन बदल जाए कुछ देर के लिए बाघिन का मन पिघलता भी, पर बाद में भूख हावी होती, तो वो फिर उसके बच्चों को खाने के लिए लालयित हो जाती, एक शाम उसने चारकौड़ी से कहा, “तुम तीनों अब से हमारे साथ सोया करो बच्चे ख़ुश होंगे” चारकौड़ी ने ना-नुकुर की, तो बाघिन बोली, “तीनों न सही, अगर खिरमिट या हिरमिट में से किसी एक को भेज दो, तो” चारकौड़ी चिंतित हो गई। अपनी माँ को चिंतित देख खिरमिट बोला, “माँ, मैं आज रात बाघिन की मांद में सोऊंगा और तू मेरी चिंता मर करना मैं सुबह सही-सलामत आऊंगा” उस रात खिरमिट बाघिन की मांद में पहुँचा और बोला, “मौसी मैं आ गया उसे आया देख बाघिन बहुत ख़ुश हुई और बोली, “एक किनारे जाकर सो जा” खिरमिट एक किनारे जाकर सो गया बाघिन उसे देखती रही और उसे खाने के बारे में सोचती रही कुछ ही देर में उसे नींद आ गई और वह सो गई लेकिन डर के मारे खिरमिट को नींद नहीं आई थी आधी रात वह उठा और बाघिन के पास गया देखा, वह गहरी नींद में सो रही है उसने उसके बच्चे एक-कांरा को उठाया और अपनी जगह सुलाकर उसकी जगह लेट गया रात और गहराई, तो बाघिन उठी और एक-कांरा को खिरमिट समझकर खा गई और अपनी जगह आकर सो गई सुबह होने पर खिरमिट बाघिन को जगाते हुए बोला, “मौसी मैं जा रहा हूँ” उसे सही-सलामत देख बाघिन चौंक गई उसे समझ नहीं आया कि रात वह किसे खा गई है उसने अपने बच्चों को देखा, तो उसे एक-कांरा दिखाई नहीं दिया वह गुस्से से तिलमिला उठी। लेकिन, उस समय गुस्सा दबाकर बोली, “ठीक है जा, लेकिन रात को सोने के लिए आ जाना” उस रात जब खिरमिट सोने के लिए बाघिन की मांद में पहुँचा, तो देखा कि बाघिन दू-कांरा को अपनी पूंछ से लपेटकर सोई है वह सोच में पड़ गया कि अब ख़ुद को बचाने के लिए रात में क्या करूं? बाघिन के कहने पर वह एक किनारे जाकर सो गया इस बार भी वह सोया नहीं। बाघिन के सोने के बाद वह मांद से बाहर आया और इधर-उधर देखने लगा उसे एक बड़ा सा खीरा दिखाई पड़ा वह खीरे को अपने स्थान पर रखकर अपनी माँ के पास आ गया। रात में बाघिन ने उसकी जगह खीरा खा लिया सुबह होने पर खिरमिट  बाघिन की मांद में गया और बोला, “मौसी मैं जा रहा हूँ” उसे फिर से जीवित देख बाघिन आश्चर्य में पड़ गई वह चला गया और बाघिन उसे देख सोचती रह गई कि रात में मैंने इसकी जगह क्या खा लिया? पास ही दू-कांरा सो रहा था कुछ देर में बाघिन को खीरे की डकार आई और उसे समझ आया कि उसने खीरा खा लिया है। वह गुस्से से बिलबिला उठी। इधर खिरमिट अपनी माँ के पास पहुँचा और उसे सारी बात बताते हुए बोला, “माँ, अब हमें यहाँ से भागना पड़ेगा बाघिन हमें मार डालेगी” उसके बाद वे तीनों वहाँ नहीं रुके और जंगल की ओर भागने लगे भागते-भागते वे बहुत थक चुके थे, लेकिन बाघिन के डर से उनके कदम रुक नहीं रहे थे। चारकौड़ी अपने बच्चों की हालत देख सोचने लगी कि बेचारों नन्हें बच्चों का क्या होगा? काफ़ी दूर आ जाने के बाद वह खिरमिट और हिरमिट से बोली, “अब हमें कुछ देर आराम करना चाहिए तुम दोनों भी तक गए होगे” खिरमिट बोला, “माँ बाघिन किसी भी समय यहाँ पहुँचती होगी। उसने हमें देख लिया, तो हमारे प्राण ले लेगी ऐसे में हिरमिट ने सुझाया, “क्यों न हम किसी पेड़ पर जायें बाघिन पेड़ पर चढ़ नहीं पायेगी और हम सुरक्षित रहेंगे” चारकौड़ी और खिरमिट को भी ये बात जम गई और वे तीनों एक पेड़ पर चढ़ गए उधर बाघिन खिरमिट को ढूंढते हुए उनकी मांद में पहुँची, लेकिन वहाँ उसे कोई नहीं दिखा वह समझ गई कि तीनों भाग गए हैं वह उनके कदमों के निशानों का पीछा करने लगी और कुछ ही देर में उस पेड़ के नीचे पहुँच गई, जहाँ चढ़कर वे तीनों आराम कर रहे थे. बाघिन ने सिर उठकार उन्हें देखा और बोली, “तुम तीनों यहाँ बैठे हो? रुको अभी तुम तीनों का काम तमाम करती हूँ” बाघिन की बात सुनकर हिरमिट डर गया, तब चारकौड़ी उसे समझाते हुये बोली, “डरो मत, ये पेड़ पर नहीं चढ़ सकती इसलिए हम यहाँ सुरक्षित हैं” तभी खिरमिट बोल पड़ा, “दे तो दाई सोने का डंडा” ये सुनकर बाघिन सोचने लगी कि सोने का डंडा इन्हें कहाँ से मिल गया। वो बोली, “अब तुम मुझे डंडे से डराओगे” तभी चारकौड़ी खिरमिट से बोली, “ ये ले खिरमिट सोने का डंडा” और उसने पेड़ की एक डाल तोड़कर खिरमिट की ओर फेंकी खिरमिट ने वह डाल बाघिन के ऊपर मारा। डंडे की चोट से बाघिन कराह उठी और पेड़ से कुछ दूर हटकर खड़ी हो गई, लेकिन वहाँ से गई नहीं इधर तीनों बकरियाँ परेशान थीं कि बाघिन के रहते पेड़ से कैसे उतरे? और उधर बाघिन परेशान थी कि कब तक इन बकरियों का पेड़ से उतरने का इंतज़ार करते रहूं तभी बाघिन को वहाँ से तीन बाघ गुजरते हुए दिखे उसमें से सबसे बड़े बाघ का नाम बंडवा था बाघिन बंडवा के पास गई और उसे बताया कि पेड़ के ऊपर तीन बकरियाँ बैठी हैं यह सुनकर बंडवा सहित अन्य दोनों बाघों के मुँह में पानी आ गया और वे तीनों बाघिन के साथ उस पेड़ के नीचे पहुँचे, जिसके ऊपर बकरियाँ बैठी हुई थी उन बाघों की देखकर खिरमिट और हिरमिट डर गए तब चारकौड़ी उनका ढांढस बंधाते हुए बोली, “डरो मत ये सब पेड़ पर नहीं चढ़ सकते जब तक हम पेड़ पर हैं, सुरक्षित हैं” तभी उन्होंने देखा कि बंडवा पेड़ के नीचे खड़ा हो गया उसके ऊपर बाघिन खड़ी हो गई, बाघिन के ऊपर एक बाघ और अब उसके ऊपर दूसरा बाघ चढ़ने लगा था अब चारकौड़ी भी डर गई कि इस तरह तो ये सब हम तक पहुँच जायेंगे वह सोचने लगी कि अब अपने बच्चों को कैसे बचाए तभी खिरमिट बोल पड़ा – दे तो दाई सोने का डंडा, तेमा मारौ तरी के बंडा यह सुनकार बंडवा डर गया और भागने लगा उसके भागते ही बाघिन नीचे गिरी और उसके बाद दोनों बाघ भी वे सब भी भागने लगे उन्हें भागता देख चारकौड़ी अपने बच्चों से बोली, “चलो बच्चों अब हमें भी पेड़ से उतरकर भागना चाहिए” तीनों तुरंत पेड़ से उतरे और गाँव की ओर भागने लगे और सीधा बूढ़े आदमी के घर पहुँचकर रुके कुछ दिन बकरियों के बिना रहकर बूढ़ा आदमी और बूढ़ी दाई भी उकता गये थे उन्हें अपनी बकरियों की याद आने लगी थी बकरियों को वापस आया देख वे बहुत ख़ुश हुए उस दिन एक बाद से वे सब ख़ुशी-ख़ुशी साथ रहने लगे।", 
  "Topic89": "यूक्रेन पर रूस के हमले को साल भर पूरा हो गया। यह द्वितीय विश्व युद्ध के उपरांत बने वैश्विक ढांचे की हमारी समझ से जुड़ा एक अहम पड़ाव है। आरंभ में लग रहा था कि यह युद्ध कुछ ही दिनों की बात है, क्योंकि रूस और यूक्रेन की सैन्य शक्ति में कोई बराबरी नहीं थी, लेकिन इस युद्ध का दूसरे वर्ष में खिंचना यही दर्शाता है कि रूसी सेना अपने अतीत की दुर्बल छाया मात्र बनकर रह गई है। यूक्रेनवासी जिस तरह रोज रूस के विरुद्ध खड़े हो रहे हैं, वह यही स्मरण कराता है कि रणभूमि में मिलने वाली सफलता केवल विशुद्ध शक्ति एवं बल पर ही निर्भर नहीं करती। युद्ध में अपने संसाधनों का प्रभावी उपयोग अधिक मायने रखता है। रूस की कमजोरी कई स्तरों पर उजागर हुई है। इसके साथ ही यूक्रेन संभवत: पश्चिम और रूस के बीच संघर्ष के आखिरी अखाड़े के रूप में उभरा है कि शीत युद्ध के उपरांत यूरेशियाई सुरक्षा ढांचे को किस प्रकार आकार दिया जाए। अब यह एक ऐसे युद्ध में बदल गया है, जिसे न तो रूस जीत सकता है और न यूक्रेन उसमें परास्त हो सकता है। अब यह युद्ध पश्चिम और पुतिन के बीच अहं और इच्छाशक्ति की लड़ाई बनकर रह गया है। युद्ध के साल भर पूरा होने से ठीक पहले अमेरिकी राष्ट्रपति जो बाइडन ने यूक्रेन का दौरा किया। राष्ट्रपति बनने के बाद पहली बार अचानक यूक्रेन पहुंचे बाइडन ने यह दोहराया कि ‘यूक्रेन के लोकतंत्र, संप्रभुता और क्षेत्रीय अखंडता की रक्षा के लिए’ अमेरिका पूरी तरह प्रतिबद्ध है। इसी के साथ उन्होंने मास्को को संदेश भी दिया कि खतरनाक दौर में पहुंचे टकराव के बीच वाशिंगटन की पीछे हटने की कोई मंशा नहीं। असल में यूक्रेन संकट ने ट्रांस-अटलांटिक साझेदारी और नाटो जैसे उन ध्रुवों को नए तेवर दिए हैं, जो अपनी चमक खो रहे थे। हालांकि म्यूनिख सिक्योरिटी कांफ्रेंस के दौरान युद्ध समाप्त कर वार्ता आरंभ करने के पक्ष में कुछ प्रदर्शन हुए, लेकिन यूरोपीय नीति-नियंताओं ने यही दोहराया कि वे हथियार निर्माण का दायरा बढ़ाकर यूक्रेन को हथियारों की आपूर्ति जारी रखेंगे। नाटो के महासचिव जेंस स्टोलेनबर्ग के अनुसार यूक्रेन बड़ी तेज गति से उनके हथियारों का इस्तेमाल कर रहा है। दिलचस्प है कि जर्मनी ने ही यूरोप को तेजी से हथियार आपूर्ति की मांग करने के साथ ही नाटो सहयोगियों से रक्षा पर जीडीपी के दो प्रतिशत के बराबर लक्ष्य पर सहमति बनाने का आह्वान किया था। इस बीच रूसी सीमाओं तक नाटो की पहुंच को लेकर पुतिन के विरोध पर उनके हमले ने इसके विपरीत ही काम किया। इससे स्वीडन और फिनलैंड जैसे देशों का झुकाव भी नाटो की ओर हुआ है, जो दशकों तक तटस्थ बने रहे। यूक्रेन युद्ध से पहले ही उथल-पुथल से गुजर रहे वैश्विक शक्ति संतुलन की स्थिति चीन-रूस धुरी से और ध्रुवीकृत हो गई है। अमेरिका और यूरोप दोनों ने चीन को चेताया है कि यदि उसने रूस को किसी तरह की सैन्य मदद पहुंचाई तो इसके विध्वंसक नतीजे होंगे। चीन ने अभी तक रूस का समर्थन जरूर किया है, लेकिन उसे किसी प्रकार की मारक क्षमता प्रदान करने वाली मदद उपलब्ध नहीं कराई है। दूसरी ओर यूक्रेन को पश्चिम से अत्याधुनिक टैंक और हथियार मिल रहे हैं। ऐसे में चीन का जरा सा भी सामरिक सहयोग रूसी हमलों की क्षमताओं को बढ़ाने के साथ ही रणभूमि में टिके रहने की उसकी क्षमताओं को ही बढ़ाएगा। यदि पश्चिम इन दोनों देशों की धुरी को तोड़ने के लिए आगे नहीं आएगा तो उनके रिश्तों की यह कड़ी मजबूत होती जाएगी। बीजिंग में यह माहौल बनाने की कोशिश हो रही है कि यूरेशिया में बढ़ते हुए टकराव से वे आजिज आ गए हैं और शांति एवं किसी सहमति के स्वरों की पैरवी सुनाई पड़ रही है। हालांकि उसके ऐसे स्वरों में आलोचना के सुर भी हैं कि ‘कुछ ताकतें’ इस युद्ध को लंबा खींचना चाहती हैं। बीजिंग-मास्को साझेदारी के पीछे रणनीतिक पहलू प्रत्यक्ष दिखते हैं जिनके जल्द ही किसी तार्किक परिणति पर पहुंचने के आसार हैं। यूक्रेन के राष्ट्रपति जेलेंस्की भी चीन को आगाह कर चुके हैं इस युद्ध में रूस को उसकी मदद से विश्व युद्ध की स्थिति उत्पन्न हो जाएगी। इस युद्ध में चीन के प्रवेश से टकराव केवल यूरेशियाई युद्ध के रूप में ही सीमित नहीं रहेगा, बल्कि इसके हिंद-प्रशांत क्षेत्र तक फैलने की आशंका होगी। महाशक्तियों के बीच संघर्ष जहां इस दौर के एक प्रमुख पहलू के रूप में उभरा है, वहीं यूक्रेन युद्ध से उपजे उन दुष्प्रभावों की अनदेखा किया जा रहा है, जिनसे दुनिया का एक बड़ा हिस्सा जूझ रहा है। इस युद्ध के कारण खानपान, ऊर्जा और आर्थिक संकट ने पूरी दुनिया को त्रस्त किया है। बड़ी शक्तियों के निर्णायक रणनीतिक लाभ की चाह ने विकासशील देशों में अस्तित्व के संकट को दिन-प्रतिदिन और बढ़ा दिया है। हमारे पड़ोस में ही श्रीलंका, नेपाल, पाकिस्तान और यहां तक कि बांग्लादेश की नाजुक होती स्थिति यही दर्शाती है कि दुनिया ग्लोबल साउथ के समक्ष उत्पन्न समस्याओं का प्रभावी समाधान उपलब्ध कराने में नाकाम रही है। अब जब यूक्रेन युद्ध अपने दूसरे वर्ष में प्रवेश कर रहा है तो विश्व एक संकट के मुहाने पर खड़ा दिखाई पड़ता है। इस समय वैश्विक नेतृत्व नदारद दिख रहा है और बहुपक्षीय ढांचे की अक्षमताएं भी उजागर हो रही हैं। हम बड़ी शक्तियों के रणनीतिक समीकरणों को आकार देने में हार्ड पावर का पुन: उभार होता देख रहे हैं। साथ ही यह भी देख रहे हैं कि युद्धों का चरित्र और स्वरूप तकनीकी पहलुओं के आधार पर किस प्रकार परिवर्तित होकर रणभूमियों को बुनियादी रूप से नया आकार दे रहा है। जो भी हो, साल भर की उथल-पुथल के बाद भी यूक्रेन में शांति के कोई संकेत नहीं दिखते। यह स्थिति यही दर्शाती है तमाम उदारवादी विरोध-प्रदर्शनों के बावजूद हिंसा वैश्विक राजनीतिक ढांचे के मूल में निंरतर रूप से बनी हुई है और हाल-फिलहाल वह इस केंद्र से ओझल होती भी नहीं दिख रही।", 
  "Topic90": "इस तरह अब रेपो दर साढ़े छह फीसद पर पहुंच गई है। इस बढ़ोतरी का अनुमान पहले से ही लगाया जा रहा था। पिछले दस महीनों में यह छठवीं बढ़ोतरी है। इस दौरान रेपो दर में ढाई सौ अंक की बढ़ोतरी की जा चुकी है। हालांकि कुछ विशेषज्ञों का मानना है कि अब रिजर्व बैंक बढ़ोतरी को लेकर अपने हाथ रोक लेगा। मगर रिजर्व बैंक के रुख से ऐसा नहीं लग रहा कि वह महंगाई को लेकर आश्वस्त है, इसलिए उसने इस पर कोई स्पष्ट टिप्पणी नहीं की है। रेपो दरों में बढ़ोतरी का मतलब होता है कि इस दर पर सारे बैंक भारतीय रिजर्व बैंक से कर्ज लेते और फिर उससे अपना कारोबार करते हैं। जाहिर है, बैंक अपनी ब्याज दरें इससे कुछ ऊंची ही रखते हैं। इस तरह बैंकों से घर, वाहन, कारोबार आदि के लिए कर्ज लेने वालों पर ब्याज का बोझ बढ़ता है। मगर दूसरी तरफ उन लोगों को लाभ भी मिलता है, जिन्होंने अपने गाढ़े वक्त के लिए बैंकों में निवेश कर रखा या पैसे जमा कर रखे हैं। रेपो दर में बढ़ोतरी का असर महंगाई पर पड़ता है। उसे रोकने में मदद मिलती है। पिछली बढ़ोतरियों का स्पष्ट प्रभाव भी नजर आ रहा है। फिर अंतरराष्ट्रीय बाजार में ब्याज दरों में बढ़ोतरी को देखते हुए भी भारतीय रिजर्व बैंक को अपनी दरों में बढ़ोतरी करना मजबूरी थी। अमेरिकी फेडरल ने महंगाई के मद्देनजर लगातार अपनी दरें ऊंची की हैं। इसका नतीजा यह भी देखने को मिला कि बहुत सारे विदेशी निवेशकों ने भारत के बाजार से अपना पैसा निकाल कर वहां लगाना शुरू कर दिया। इसके चलते डालर के मुकाबले रुपए की कीमत गिरती गई। रिजर्व बैंक के रेपो दर में बढ़ोतरी से उन निवेशकों को रोकने में मदद मिलेगी। फिर ब्याज दरें ऊंची होने की वजह से बाजार में पूंजी का अनियंत्रित प्रवाह रुकता है। मगर इससे महंगाई पर वास्तव में कितना असर पड़ेगा, दावा करना मुश्किल है। खुद रिजर्व बैंक ने माना है कि चालू वित्त वर्ष की चौथी तिमाही में महंगाई साढ़े पांच फीसद पर सिमट जाएगी, पर अगले वित्त वर्ष में फिर इसके बढ़ने की संभावना है। इसलिए एकमात्र रेपो दरों में बढ़ोतरी, महंगाई रोकने का कारगर उपाय साबित होगा, दावा नहीं किया जा सकता। दरअसल, भारत में महंगाई बढ़ने की कई वजहें होती हैं। जिस साल मानसून अच्छा नहीं रहता या अनियंत्रित रहता है, उस साल कृषि उपज खराब होती है और खानेपीने की चीजों की कीमतें एकदम से बढ़ जाती हैं। फसलें अच्छी होती हैं, तो कीमतें नीचे आ जाती हैं। चालू वित्त वर्ष की तीसरी तिमाही में महंगाई घटने के पीछे मुख्य वजह यही मानी गई। फिलहाल औद्योगिक क्षेत्र में अपेक्षित गति नहीं लौट पाई है। निर्यात का रुख नीचे की तरफ है। कई देशों के साथ व्यापार घाटा लगातार बढ़ रहा है। रोजगार के नए अवसर पैदा नहीं हो पा रहे, जिसकी वजह से लोगों की क्रय शक्ति नहीं बढ़ पा रही। तेल की कीमतें अब भी काबू से बाहर हैं। ऐसे में महंगाई की दर अब लोगों की सहन क्षमता से अधिक है। फिर रेपो दरों में बढ़ोतरी का उपाय आजमाने से औद्योगिक और व्यापारिक गतिविधियों पर प्रतिकूल प्रभाव पड़ता है, जिसका सीधा असर देश की विकास दर पर पड़ता है। यानी इस तरह संतुलन बिठाना मुश्किल रहेगा।"
}